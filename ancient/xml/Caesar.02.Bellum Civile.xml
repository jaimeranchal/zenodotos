<?xml version="1.0" encoding="UTF-8"?>
<?xml-model href="../tei_all.rnc" type="application/relax-ng-compact-syntax"?>
<TEI xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Bellum Civile</title>
        <author>Gaius Iulius Caesar Caesar</author>
        <respStmt>
          <resp>Automated Conversion to XML</resp>
          <name>Diogenes</name>
        </respStmt>
      </titleStmt>
      <publicationStmt>
        <p>
          This XML text (filename phi0448002.xml) was generated by Diogenes (version 4.5) from the PHI corpus of classical texts (author number 0448, work number 002), which was once distributed on CD-ROM in a very different file format, and which may be subject to licensing restrictions.
        </p>
      </publicationStmt>
      <sourceDesc>
        <p>
           C. Iulius Caesar. Bellum Civile (C. Iuli Caesaris Commentarii. Vol. 2, ed. A. Klotz, 1950).  (0448: 002) 
        </p>
      </sourceDesc>
    </fileDesc>
  </teiHeader>
  <text>
    <body>
<div type="book" n="t">
<div type="chapter" n="1">
<div type="section" n="1">
<p><label type="head" rend="indent(4)">COMMENTARIORVM BELLI CIVILIS</label> </p>
</div>
</div>
</div>
<div type="book" n="1">
<div type="chapter" n="t">
<div type="section" n="1">
<p><label type="head" rend="indent(4)">LIBER PRIMVS</label> </p>
</div>
</div>
<div type="chapter" n="1">
<div type="section" n="1">
<p rend="indent(2)">Litteris [a Fabio] C. Caesaris consulibus redditis 
aegre ab his impetratum est summa tribunorum plebis 
contentione, ut in senatu recitarentur. ut vero ex litteris 
ad senatum referretur, impetrari non potuit. referunt 
consules de re publica [in civitate]. </p>
</div>
<div type="section" n="2">
<p>L. Lentulus consul 
senatu rei&lt;que&gt; publicae se non defuturum pollicetur, 
si audacter ac fortiter sententias dicere velint; </p>
</div>
<div type="section" n="3">
<p>sin Caesarem
 respiciant atque eius gratiam sequantur, ut superioribus
 fecerint temporibus, se sibi consilium capturum 
neque senatus auctoritati obtemperaturum; habere se 
quoque ad Caesaris gratiam atque amicitiam receptum. </p>
</div>
<div type="section" n="4">
<p>in eandem sententiam loquitur Scipio: Pompeio esse in 
animo rei publicae non deesse, si senatus sequatur; si 
cunctetur atque agat lenius, nequiquam eius auxilium, 
si postea velit, senatum imploraturum. <pb/> </p>
</div>
</div>
<div type="chapter" n="2">
<div type="section" n="1">
<p rend="indent(2)">Haec Scipionis oratio, quod senatus in urbe habebatur
 Pompeiusque aberat, ex ipsius ore Pompei mitti 
videbatur. </p>
</div>
<div type="section" n="2">
<p>dixerat aliquis leniorem sententiam, ut primo 
M. Marcellus, ingressus in eam orationem, non oportere 
ante de ea re ad senatum referri, quam dilectus tota 
Italia habiti et exercitus conscripti essent, quo praesidio 
tuto et libere senatus, quae vellet, decernere auderet; </p>
</div>
<div type="section" n="3">
<p>ut 
M. Calidius, qui censebat, ut Pompeius in suas provincias
 proficisceretur, nequae esset armorum causa; 
timere Caesarem ereptis ab eo duabus legionibus, ne ad 
eius periculum reservare et retinere eas ad urbem Pompeius
 videretur; ut M. Rufus, qui sententiam Calidi 
paucis fere mutatis verbis sequebatur. </p>
</div>
<div type="section" n="4">
<p>hi omnes convicio 
L. </p>
</div>
<div type="section" n="5">
<p>Lentuli consulis correpti exagitabantur. Lentulus 
sententiam Calidi pronuntiaturum se omnino negavit, 
Marcellus perterritus conviciis a sua sententia discessit. </p>
</div>
<div type="section" n="6">
<p>sic vocibus consulis, terrore praesentis exercitus, minis 
amicorum Pompei plerique compulsi inviti et coacti 
Scipionis sententiam sequuntur: uti ante certam diem 
Caesar exercitum dimittat; si non faciat, eum adversus 
rem publicam facturum videri. </p>
</div>
<div type="section" n="7">
<p>intercedit M. Antonius 
Q. Cassius tribuni plebis. refertur confestim de intercessione
 tribunorum. </p>
</div>
<div type="section" n="8">
<p>dicuntur sententiae graves; ut 
quisque acerbissime crudelissimeque dixit, ita quam 
maxime ab inimicis Caesaris conlaudatur. </p>
</div>
</div>
<div type="chapter" n="3">
<div type="section" n="1">
<p rend="indent(2)">Misso ad vesperum senatu omnes, qui sunt eius 
ordinis, a Pompeio evocantur. laudat &lt;promptos&gt; Pompeius
 atque in posterum confirmat, segniores castigat 
atque incitat. </p>
</div>
<div type="section" n="2">
<p>multi undique ex veteribus Pompei exercitibus
 spe praemiorum atque ordinum evocantur, multi 
ex duabus legionibus, quae sunt traditae a Caesare, <pb/> </p>
</div>
<div type="section" n="3">
<p>arcessuntur. conpletur urbs et ipsum comitium tribunis, 
centurionibus, evocatis. </p>
</div>
<div type="section" n="4">
<p>omnes amici consulum, necessarii
 Pompei atque ii, qui veteres inimicitias cum Caesare
 gerebant, in senatum coguntur. </p>
</div>
<div type="section" n="5">
<p>quorum vocibus et 
concursu terrentur infirmiores, dubii confirmantur, plerisque
 vero libere decernendi potestas eripitur. </p>
</div>
<div type="section" n="6">
<p>pollicetur 
L. Piso censor sese iturum ad Caesarem, item L. Roscius 
praetor, qui de his rebus eum doceant; sex dies ad eam 
rem conficiendam spatii postulant. </p>
</div>
<div type="section" n="7">
<p>dicuntur etiam ab 
nonnullis sententiae, ut legati ad Caesarem mittantur, 
qui voluntatem senatus ei proponant. </p>
</div>
</div>
<div type="chapter" n="4">
<div type="section" n="1">
<p rend="indent(2)">Omnibus his resistitur omnibusque oratio consulis,
 Scipionis, Catonis opponitur. Catonem veteres 
inimicitiae Caesaris incitant et dolor repulsae. </p>
</div>
<div type="section" n="2">
<p>Lentulus 
aeris alieni magnitudine et spe exercitus ac provinciarum
 et regum appellandorum largitionibus movetur, 
seque alterum fore Sullam inter suos gloriatur, ad quem 
summa imperii redeat. </p>
</div>
<div type="section" n="3">
<p>Scipionem eadem spes provinciae 
atque exercituum impellit, quos se pro necessitudine 
partiturum cum Pompeio arbitratur, simul iudiciorum 
metus atque ostentatio sui et adulatio potentium, qui in 
re publica iudiciisque tum plurimum pollebant. </p>
</div>
<div type="section" n="4">
<p>ipse 
Pompeius ab inimicis Caesaris incitatus, et quod neminem
 dignitate secum exaequari volebat, totum se ab eius 
amicitia averterat et cum communibus inimicis in 
gratiam redierat, quorum ipse maximam partem illo 
adfinitatis tempore iniunxerat Caesari. </p>
</div>
<div type="section" n="5">
<p>simul infamia 
duarum legionum permotus, quas ab itinere Asiae Syriaeque
 ad suam potentiam dominatumque converterat, rem 
ad arma deduci studebat. <pb/> </p>
</div>
</div>
<div type="chapter" n="5">
<div type="section" n="1">
<p rend="indent(2)">His de causis aguntur omnia raptim atque turbate. 
nec docendi Caesaris propinquis eius spatium datur, 
nec tribunis plebis sui periculi deprecandi neque etiam 
extremi iuris intercessione retinendi, quod L. Sulla reliquerat,
</p>
</div>
<div type="section" n="2">
<p> facultas tribuitur, sed de sua salute septimo die 
cogitare coguntur, quod illi turbulentissimi superioribus 
temporibus tribuni plebis &lt;post&gt; octo denique menses 
variarum actionum respicere ac timere consuerant. </p>
</div>
<div type="section" n="3">
<p>decurritur
 ad illud extremum atque ultimum senatus consultum,
 quo nisi paene in ipso urbis incendio atque in 
desperatione omnium salutis latorum audacia numquam
 ante descensum est: dent operam consules, praetores,
 tribuni plebis, quique &lt;pro&gt; consulibus sunt ad urbem,
 nequid res publica detrimenti capiat. </p>
</div>
<div type="section" n="4">
<p>haec senatus consulto
 perscribuntur a. d. <hi rend="small-caps">vii</hi> id. Ian. itaque <hi rend="small-caps">v</hi> primis diebus, 
quibus haberi senatus potuit, qua ex die consulatum 
iniit Lentulus, biduo excepto comitiali et de imperio 
Caesaris et de amplissimis viris, tribunis plebis, gravissime
 acerbissimeque decernitur. </p>
</div>
<div type="section" n="5">
<p>profugiunt statim ex 
urbe tribuni plebis seseque ad Caesarem conferunt. is 
eo tempore erat Ravennae exspectabatque suis lenissimis 
postulatis responsa, siqua hominum aequitate res ad 
otium deduci posset. </p>
</div>
</div>
<div type="chapter" n="6">
<div type="section" n="1">
<p rend="indent(2)">Proximis diebus habetur extra urbem senatus. 
Pompeius eadem illa, quae per Scipionem ostenderat, 
agit, senatus virtutem constantiamque conlaudat, copias 
suas exponit: legiones habere sese paratas <hi rend="small-caps">x</hi>; </p>
</div>
<div type="section" n="2">
<p>praeterea 
cognitum compertumque sibi alieno esse animo in Caesarem
 milites, neque iis posse persuaderi, uti eum defendant
 aut sequantur. </p>
</div>
<div type="section" n="3">
<p>de reliquis rebus ad senatum <pb/> 
refertur: tota Italia dilectus habeatur; Faustus Sulla 
pro praetore in Mauretaniam mittatur; pecunia uti ex 
aerario Pompeio detur. refertur etiam de rege Iuba, ut 
socius sit atque amicus. </p>
</div>
<div type="section" n="4">
<p>Marcellus non passurum in 
praesentia negat; de Fausto impedit Philippus tribunus 
plebis. </p>
</div>
<div type="section" n="5">
<p>de reliquis rebus senatus consulta perscribuntur. 
provinciae privatis decernuntur, duae consulares, reliquae
 praetoriae. Scipioni obvenit Syria, L. Domitio 
Gallia. Philippus et Cotta privato consilio praetereuntur, 
neque eorum sortes deiciuntur. </p>
</div>
<div type="section" n="6">
<p>in reliquas provincias 
praetores mittuntur. neque exspectant—quod superioribus
 annis acciderat—ut de eorum imperio ad 
populum feratur paludatique votis nuncupatis exeant. </p>
</div>
<div type="section" n="7">
<p>consules—quod ante id tempus accidit nunquam— 
* * * ex urbe proficiscuntur, lictoresque habent in urbe 
et Capitolio privati contra omnia vetustatis exempla. </p>
</div>
<div type="section" n="8">
<p>tota 
Italia dilectus habentur, arma imperantur, pecuniae a 
municipiis exiguntur, e fanis tolluntur, omnia divina 
humanaque iura permiscentur. </p>
</div>
</div>
<div type="chapter" n="7">
<div type="section" n="1">
<p rend="indent(2)">Quibus rebus cognitis Caesar apud milites contionatur.
 omnium temporum iniurias inimicorum in se 
commemorat; a quibus deductum ac depravatum Pompeium
 queritur invidia atque obtrectatione laudis suae, 
cuius ipse honori et dignitati semper faverit adiutorque 
fuerit. </p>
</div>
<div type="section" n="2">
<p>novum in re publica introductum exemplum 
queritur, ut tribunicia intercessio armis votaretur atque 
opprimeretur, quae superioribus annis &lt;sine&gt; armis 
esset restituta. </p>
</div>
<div type="section" n="3">
<p>Sullam nudata omnibus rebus tribunicia <pb/> </p>
</div>
<div type="section" n="4">
<p>potestate tamen intercessionem liberam reliquisse; Pompeium,
 qui amissa restituisse videatur bona, etiam, quae 
ante habuerint, ademisse. </p>
</div>
<div type="section" n="5">
<p>quotienscumque sit decretum, 
darent operam magistratus, nequid res publica detrimenti
 caperet, qua voce et quo senatus consulto populus 
Romanus ad arma sit vocatus, factum in perniciosis 
legibus, in vi tribunicia, in secessione populi, templis 
locisque editioribus occupatis; </p>
</div>
<div type="section" n="6">
<p>atque haec superioris 
aetatis exempla expiata Saturnini atque Gracchorum 
casibus docet. quarum rerum illo tempore nihil factum, 
ne cogitatum quidem. nulla lex promulgata, non cum 
populo agi coeptum, nulla secessio facta. </p>
</div>
<div type="section" n="7">
<p>hortatur, 
cuius imperatoris ductu <hi rend="small-caps">viiii</hi> annis rem publicam felicissime
 gesserint plurimaque proelia secunda fecerint, 
omnem Galliam Germaniamque pacaverint, ut eius existimationem
 dignitatemque ab inimicis defendant. </p>
</div>
<div type="section" n="8">
<p>conclamant
 legionis <hi rend="small-caps">xiii</hi>, quae aderat, milites—hanc enim 
initio tumultus evocaverat, reliquae nondum convenerant—sese
 paratos esse imperatoris sui tribunorumque 
plebis iniurias defendere. </p>
</div>
</div>
<div type="chapter" n="8">
<div type="section" n="1">
<p rend="indent(2)">Cognita militum voluntate Ariminum cum ea legione 
proficiscitur, ibique tribunos plebis, qui ad eum confugerant,
 convenit. reliquas legiones ex hibernis evocat 
et subsequi iubet. </p>
</div>
<div type="section" n="2">
<p>eo L. Caesar adulescens venit, cuius 
pater Caesaris erat legatus. is reliquo sermone confecto, 
cuius rei causa venerat, habere se a Pompeio ad eum 
privati officii mandata demonstrat: </p>
</div>
<div type="section" n="3">
<p>velle Pompeium se 
Caesari purgatum, ne ea, quae rei publicae causa egerit, 
in suam contumeliam vertat. semper se rei publicae commoda
 privatis necessitudinibus habuisse potiora. Caesarem
 quoque pro sua dignitate debere et studium et <pb/> 
iracundiam suam rei publicae dimittere neque adeo graviter
 irasci inimicis, ut cum illis nocere se speret, rei 
publicae noceat. </p>
</div>
<div type="section" n="4">
<p>pauca eiusdem generis addit cum excusatione
 Pompei coniuncta. eadem fere atque eisdem 
verbis praetor Roscius agit cum Caesare sibique Pompeium
 commemorasse demonstrat. </p>
</div>
</div>
<div type="chapter" n="9">
<div type="section" n="1">
<p rend="indent(2)">Quae res etsi nihil ad levandas iniurias pertinere 
videbantur, tamen idoneos nactus homines, per quos ea 
quae vellet ad eum perferrentur, petit ab utroque, quoniam
 Pompei mandata ad se detulerint, ne graventur 
sua quoque ad eum postulata deferre, si parvo labore 
magnas controversias tollere atque omnem Italiam metu 
liberare possint. </p>
</div>
<div type="section" n="2">
<p>sibi semper primam fuisse dignitatem 
vitaque potiorem. doluisse se, quod populi Romani beneficium
 sibi per contumeliam ab inimicis extorqueretur 
ereptoque semenstri imperio in urbem retraheretur, 
cuius absentis rationem haberi proximis comitiis populus
 iussisset. </p>
</div>
<div type="section" n="3">
<p>tamen hanc iacturam honoris sui rei 
publicae causa aequo animo tulisse; cum litteras ad 
senatum miserit, ut omnes ab exercitibus discederent, 
ne id quidem impetravisse. </p>
</div>
<div type="section" n="4">
<p>tota Italia dilectus haberi, 
retineri legiones <hi rend="small-caps">ii</hi>, quae ab se simulatione Parthici belli 
sint abductae, civitatem esse in armis. quonam haec 
omnia nisi ad suam perniciem pertinere? </p>
</div>
<div type="section" n="5">
<p>sed tamen ad 
omnia se descendere paratum atque omnia pati rei publicae
 causa. proficiscatur Pompeius in suas provincias, 
ipsi exercitus dimittant, discedant in Italia omnes ab 
armis, metus e civitate tollatur, libera comitia atque 
omnis res publica senatui populoque Romano permittatur.
 </p>
</div>
<div type="section" n="6">
<p>haec quo facilius certisque condicionibus fiant et 
iureiurando sanciantur, aut ipse propius accedat aut 
se patiatur accedere; fore uti per conloquia omnes controversiae
 componantur. <pb/> </p>
</div>
</div>
<div type="chapter" n="10">
<div type="section" n="1">
<p rend="indent(2)">Acceptis mandatis Roscius cum Caesare Capuam 
pervenit ibique consules Pompeiumque invenit; postulata
 Caesaris renuntiat. </p>
</div>
<div type="section" n="2">
<p>illi &lt;re&gt; deliberata respondent 
scriptaque ad eum mandata per eosdem remittunt, quorum
 haec erat summa: </p>
</div>
<div type="section" n="3">
<p>Caesar in Galliam reverteretur, 
Arimino excederet, exercitus dimitteret; quae si fecisset, 
Pompeium in Hispanias iturum. </p>
</div>
<div type="section" n="4">
<p>interea quoad fides esset 
data Caesarem facturum, quae polliceretur, non intermissuros
 consules Pompeiumque dilectus. </p>
</div>
</div>
<div type="chapter" n="11">
<div type="section" n="1">
<p rend="indent(2)">Erat iniqua condicio postulare, ut Caesar Arimino 
excederet atque in provinciam reverteretur, ipsum et 
provincias et legiones alienas tenere; exercitum Caesaris
 velle dimitti, dilectus habere; </p>
</div>
<div type="section" n="2">
<p>polliceri se in provinciam
 iturum neque, ante quem diem iturus sit, definire,
 ut, si peracto consulatu Caesaris non profectus 
esset, nulla tamen mendaci religione obstrictus videretur;
 </p>
</div>
<div type="section" n="3">
<p>tempus vero conloquio non dare neque accessurum
 polliceri magnam pacis desperationem adferebat. </p>
</div>
<div type="section" n="4">
<p>itaque ab Arimino M. Antonium cum cohortibus <hi rend="small-caps">v</hi> 
Arretium mittit, ipse Arimini cum duabus [legionibus] 
subsistit ibique dilectum habere instituit; Pisaurum, 
Fanum, Anconam singulis cohortibus occupat. </p>
</div>
</div>
<div type="chapter" n="12">
<div type="section" n="1">
<p rend="indent(2)">Interea certior factus Iguium Thermum praetorem 
cohortibus <hi rend="small-caps">v</hi> tenere, oppidum munire, omniumque esse 
Iguinorum optimam erga se voluntatem, Curionem cum 
tribus cohortibus, quas Pisauri et Arimini habebat, 
mittit. </p>
</div>
<div type="section" n="2">
<p>cuius adventu cognito diffisus municipii voluntati 
Thermus cohortes ex urbe reducit et profugit. milites 
in itinere ab eo discedunt ac domum revertuntur. </p>
</div>
<div type="section" n="3">
<p>Curio <pb/> 
summa omnium voluntate Iguium recipit. quibus rebus 
cognitis confisus municipiorum voluntatibus Caesar 
cohortes legionis <hi rend="small-caps">xiii</hi> ex praesidiis deducit Auximumque 
proficiscitur; quod oppidum Attius cohortibus introductis
 tenebat dilectumque toto Piceno circummissis 
senatoribus habebat. </p>
</div>
</div>
<div type="chapter" n="13">
<div type="section" n="1">
<p rend="indent(2)">Adventu Caesaris cognito decuriones Auximi ad 
Attium Varum frequentes conveniunt; docent sui iudicii 
rem non esse; neque se neque reliquos municipes pati 
posse C. Caesarem imperatorem, bene de re publica 
meritum, tantis rebus gestis oppido moenibusque prohiberi:
 proinde habeat rationem posteritatis et periculi 
sui. </p>
</div>
<div type="section" n="2">
<p>quorum oratione permotus Varus praesidium, quod 
introduxerat, ex oppido educit ac profugit. </p>
</div>
<div type="section" n="3">
<p>hunc ex 
primo ordine pauci Caesaris consecuti milites consistere 
coegerunt. </p>
</div>
<div type="section" n="4">
<p>commisso proelio deseritur a suis Varus; nonnulla
 pars militum domum discedit; reliqui ad Caesarem 
perveniunt, atque una cum iis deprensus L. Pupius, 
primi pili centurio, adducitur, qui hunc eundem ordinem 
in exercitu Cn. </p>
</div>
<div type="section" n="5">
<p>Pompei antea duxerat. at Caesar milites 
Attianos conlaudat, Pupium dimittit, Auximatibus agit 
gratias seque eorum facti memorem fore pollicetur. </p>
</div>
</div>
<div type="chapter" n="14">
<div type="section" n="1">
<p rend="indent(2)">Quibus rebus Romam nuntiatis tantus repente 
terror invasit, ut cum Lentulus consul ad aperiendum 
aerarium venisset ad pecuniamque Pompeio ex senatus 
consulto proferendam, protinus aperto sanctiore aerario 
ex urbe profugeret. Caesar enim adventare iam iamque 
et adesse eius equites falso nuntiabantur. </p>
</div>
<div type="section" n="2">
<p>hunc Marcellus
 collega et plerique magistratus consecuti sunt. </p>
</div>
<div type="section" n="3">
<p>Cn. Pompeius pridie eius diei ex urbe profectus iter ad 
legiones habebat, quas a Caesare acceptas in Apulia <pb/> </p>
</div>
<div type="section" n="4">
<p>hibernorum causa disposuerat. dilectus circa urbem 
intermittuntur; nihil citra Capuam tutum esse omnibus 
videtur. Capuae primum sese confirmant et colligunt 
dilectumque colonorum, qui lege Iulia Capuam deducti 
erant, habere instituunt; gladiatoresque quos ibi Caesar 
in ludo habebat, ad forum productos Lentulus &lt;spe&gt; 
libertatis confirmat atque iis equos attribuit et se sequi 
iussit; </p>
</div>
<div type="section" n="5">
<p>quos postea monitus ab suis, quod ea res omnium 
iudicio reprehendebatur, circum familias conventus Campaniae
 custodiae causa distribuit. </p>
</div>
</div>
<div type="chapter" n="15">
<div type="section" n="1">
<p rend="indent(2)">Auximo Caesar progressus omnem agrum Picenum 
percurrit. cunctae earum regionum praefecturae libentissimis
 animis eum recipiunt exercitumque eius omnibus 
rebus iuvant. </p>
</div>
<div type="section" n="2">
<p>etiam Cingulo, quod oppidum Labienus constituerat
 suaque pecunia exaedificaverat, ad eum legati 
veniunt, quaeque imperaverit, se cupidissime facturos 
pollicentur. </p>
</div>
<div type="section" n="3">
<p>milites imperat; mittunt. interea legio <hi rend="small-caps">xii</hi> 
Caesarem consequitur. cum his duabus Asculum Picenum
 proficiscitur. id oppidum Lentulus Spinther <hi rend="small-caps">x</hi> 
cohortibus tenebat; qui Caesaris adventu cognito profugit
 ex oppido cohortesque secum abducere conatus &lt;a&gt; </p>
</div>
<div type="section" n="4">
<p>magna parte militum deseritur. relictus in itinere cum 
paucis incidit in Vibullium Rufum missum a Pompeio 
in agrum Picenum confirmandorum hominum causa. a 
quo factus Vibullius certior, quae res in Piceno gererentur,
 milites ab eo accipit, ipsum dimittit. </p>
</div>
<div type="section" n="5">
<p>item ex 
finitimis regionibus quas potest contrahit cohortes ex 
dilectibus Pompeianis; in his Camerino fugientem Lucilium
 Hirrum cum sex cohortibus, quas ibi in praesidio <pb/> </p>
</div>
<div type="section" n="6">
<p>habuerat, excipit; quibus coactis <hi rend="small-caps">xiii</hi> efficit. cum his ad 
Domitium Ahenobarbum Corfinium magnis itineribus 
pervenit Caesaremque adesse cum legionibus duabus 
nuntiat. </p>
</div>
<div type="section" n="7">
<p>Domitius per se circiter <hi rend="small-caps">xx</hi> cohortes Alba, ex 
Marsis et Paelignis, finitimis ab regionibus coegerat. </p>
</div>
</div>
<div type="chapter" n="16">
<div type="section" n="1">
<p rend="indent(2)">Recepto Firmo expulsoque Lentulo Caesar conquiri
 milites, qui ab eo discesserant, dilectumque institui
 iubet. ipse unum diem ibi rei frumentariae causa 
moratus Corfinium contendit. </p>
</div>
<div type="section" n="2">
<p>eo cum venisset, cohortes
 <hi rend="small-caps">v</hi> praemissae a Domitio ex oppido pontem fluminis 
interrumpebant, qui erat ab oppido milia passuum circiter
 <hi rend="small-caps">iii</hi>. </p>
</div>
<div type="section" n="3">
<p>ibi cum antecursoribus Caesaris proelio commisso
 celeriter Domitiani a ponte repulsi se in oppidum 
receperunt. </p>
</div>
<div type="section" n="4">
<p>Caesar legionibus transductis ad oppidum 
constitit iuxtaque murum castra posuit. </p>
</div>
</div>
<div type="chapter" n="17">
<div type="section" n="1">
<p rend="indent(2)">Re cognita Domitius ad Pompeium in Apuliam 
peritos regionum magno proposito praemio cum litteris 
mittit, qui petant atque orent, ut sibi subveniat; Caesarem
 duobus exercitibus et locorum angustiis facile 
intercludi posse frumentoque prohiberi. </p>
</div>
<div type="section" n="2">
<p>quod nisi fecerit, 
se cohortesque amplius <hi rend="small-caps">xxx</hi> magnumque numerum senatorum
 atque equitum Romanorum in periculum esse 
venturum. </p>
</div>
<div type="section" n="3">
<p>interim suos cohortatus tormenta in muris 
disponit certasque cuique partes ad custodiam urbis 
attribuit; </p>
</div>
<div type="section" n="4">
<p>militibus in contione agros ex suis possessionibus
 pollicetur, quaterna in singulos iugera, et pro 
rata parte centurionibus evocatisque. </p>
</div>
</div>
<div type="chapter" n="18">
<div type="section" n="1">
<p rend="indent(2)">Interim Caesari nuntiatur Sulmonenses, quod oppidum
 a Corfinio <hi rend="small-caps">vii</hi> milium intervallo abest, cupere ea 
facere quae vellet, sed a Q. Lucretio senatore et Attio 
Paeligno prohiberi, qui id oppidum <hi rend="small-caps">vii</hi> cohortium prae- <pb/> </p>
</div>
<div type="section" n="2">
<p>sidio tenebant. mittit eo M. Antonium cum legionis <hi rend="small-caps">xiii</hi> 
cohortibus <hi rend="small-caps">v</hi>. Sulmonenses simulatque signa nostra viderunt,
 portas aperuerunt universique, et oppidani et 
milites, obviam gratulantes Antonio exierunt. </p>
</div>
<div type="section" n="3">
<p>Lucretius 
et Attius de muro se deiecerunt. Attius ad Antonium 
deductus petit ut ad Caesarem mitteretur. Antonius cum 
cohortibus et Attio eodem die quo profectus erat revertitur.
 </p>
</div>
<div type="section" n="4">
<p>Caesar eas cohortes cum exercitu suo coniunxit 
Attiumque incolumem dimisit. Caesar primis diebus 
castra magnis operibus munire et ex finitimis municipiis 
frumentum comportare reliquasque copias exspectare instituit.
 </p>
</div>
<div type="section" n="5">
<p>eo triduo legio <hi rend="small-caps">viii</hi> ad eum venit cohortesque ex 
novis Galliae dilectibus <hi rend="small-caps">xxii</hi> equitesque ab rege Norico 
circiter <hi rend="small-caps">ccc</hi>. quorum adventu altera castra ad alteram 
oppidi partem ponit; his castris Curionem praefecit. </p>
</div>
<div type="section" n="6">
<p>reliquis diebus oppidum vallo castellisque circumvenire 
instituit. cuius operis maxima parte effecta eodem fere 
tempore missi ad Pompeium revertuntur. </p>
</div>
</div>
<div type="chapter" n="19">
<div type="section" n="1">
<p rend="indent(2)">Litteris perlectis Domitius dissimulans in consilio 
pronuntiat Pompeium celeriter subsidio venturum hortaturque
 eos ne animo deficiant, quaeque usui ad defendendum
 oppidum sint parent. </p>
</div>
<div type="section" n="2">
<p>ipse arcano cum paucis 
familiaribus suis conloquitur consiliumque fugae capere 
constituit. </p>
</div>
<div type="section" n="3">
<p>cum vultus Domiti cum oratione non consentiret,
 atque omnia trepidantius timidiusque ageret, 
quam superioribus diebus consuesset, multumque cum 
suis consiliandi causa secreto praeter consuetudinem 
conloqueretur, concilia conventusque hominum fugeret, 
res diutius tegi dissimularique non potuit. </p>
</div>
<div type="section" n="4">
<p>Pompeius 
enim rescripserat sese rem in summum periculum deducturum
 non esse, neque suo consilio aut voluntate Domitium
 se in oppidum Corfinium contulisse: proinde, <pb/> 
siqua fuisset facultas, ad se cum omnibus copiis veniret. </p>
</div>
<div type="section" n="5">
<p>id ne fieri posset, obsidione atque oppidi circummunitione
 fiebat. </p>
</div>
</div>
<div type="chapter" n="20">
<div type="section" n="1">
<p rend="indent(2)">Divulgato Domiti consilio milites, qui erant Corfinii,
 primo vesperi secessionem faciunt atque ita inter 
se per tribunos militum centurionesque atque honestissimos
 sui generis conloquuntur: obsideri se a Caesare; </p>
</div>
<div type="section" n="2">
<p>
opera munitionesque prope esse perfectas; ducem suum 
Domitium, cuius spe atque fiducia permanserint, proiectis
 omnibus fugae consilium capere; debere se suae 
salutis rationem habere. </p>
</div>
<div type="section" n="3">
<p>ab his primo Marsi dissentire 
incipiunt eamque oppidi partem quae munitissima videretur
 occupant, tantaque inter eos dissensio exsistit, ut 
manum conserere atque armis dimicare conentur; </p>
</div>
<div type="section" n="4">
<p>post 
paulo tamen internuntiis ultro citroque missis, quae 
ignorabant, de L. </p>
</div>
<div type="section" n="5">
<p>Domiti fuga cognoscunt. itaque omnes 
uno consilio Domitium productum in publicum circumsistunt
 et custodiunt, legatosque ex suo numero ad Caesarem
 mittunt: sese paratos esse portas aperire, quaeque 
imperaverit facere, et L. Domitium vivum in eius potestatem
 tradere. </p>
</div>
</div>
<div type="chapter" n="21">
<div type="section" n="1">
<p rend="indent(2)">Quibus rebus cognitis Caesar, etsi magni interesse
 arbitrabatur quam primum oppido potiri cohortesque
 ad se in castra traducere, nequa aut largitionibus
 aut animi confirmatione aut falsis nuntiis commutatio
 fieret voluntatis, quod saepe in bello parvis 
</p>
</div>
<div type="section" n="2">
<p>momentis magni casus intercederent, tamen veritus ne 
militum introitu et nocturni temporis licentia oppidum 
diriperetur, eos qui venerant conlaudat atque in oppidum
 dimittit, portas murosque adservari iubet. </p>
</div>
<div type="section" n="3">
<p>ipse iis 
operibus, quae facere instituerat, milites disponit, non 
certis spatiis intermissis, ut erat superiorum dierum <pb/> 
consuetudo, sed perpetuis vigiliis stationibusque, ut 
contingant inter se atque omnem munitionem expleant; </p>
</div>
<div type="section" n="4">
<p>tribunos militum et praefectos circummittit atque hortatur,
 non solum ab eruptionibus caveant, sed etiam 
singulorum hominum occultos exitus adservent. </p>
</div>
<div type="section" n="5">
<p>neque 
vero tam remisso ac languido animo quisquam omnium 
fuit, qui ea nocte conquieverit. </p>
</div>
<div type="section" n="6">
<p>tanta erat summae 
rerum exspectatio, ut alius in aliam partem mente atque 
animo traheretur, quid ipsis Corfiniensibus, quid Domitio,
 quid Lentulo, quid reliquis accideret, qui quosque
 eventus exciperent. </p>
</div>
</div>
<div type="chapter" n="22">
<div type="section" n="1">
<p rend="indent(2)">Quarta vigilia circiter Lentulus Spinther de muro 
cum vigiliis custodibusque nostris conloquitur: velle, 
si sibi fiat potestas, Caesarem convenire. </p>
</div>
<div type="section" n="2">
<p>facta potestate
 ex oppido mittitur, neque ab eo prius Domitiani 
milites discedunt, quam in conspectum Caesaris deducatur.
 </p>
</div>
<div type="section" n="3">
<p>cum eo de salute sua &lt;agit&gt;, orat atque obsecrat, 
ut sibi parcat, veteremque amicitiam commemorat Caesarisque
 in se beneficia exponit, quae erant maxima: </p>
</div>
<div type="section" n="4">
<p>quod per eum in collegium pontificum venerat, quod 
provinciam Hispaniam ex praetura habuerat, quod in 
petitione consulatus erat sublevatus. </p>
</div>
<div type="section" n="5">
<p>cuius orationem 
Caesar interpellat: se non maleficii causa ex provincia 
egressum, sed uti se a contumeliis inimicorum defenderet,
 ut tribunos plebis in ea re ex civitate expulsos 
in suam dignitatem restitueret, et se et populum Romanum
 factione paucorum oppressum in libertatem 
vindicaret. </p>
</div>
<div type="section" n="6">
<p>cuius oratione confirmatus Lentulus, ut in 
oppidum reverti liceat, petit: quod de sua salute inpetraverit,
 fore etiam reliquis ad suam spem solacio; 
adeo esse perterritos nonnullos, ut suae vitae durius 
consulere cogantur. facta potestate discedit. <pb/> </p>
</div>
</div>
<div type="chapter" n="23">
<div type="section" n="1">
<p rend="indent(2)">Caesar, ubi luxit, omnes senatores senatorumque 
liberos, tribunos militum equitesque Romanos ad se 
produci iubet. </p>
</div>
<div type="section" n="2">
<p>erant quinque &lt;senatorii&gt; ordinis, L. Domitius,
 P. Lentulus Spinther, L. Caecilius [Spinther] 
Rufus, Sex. Quintilius Varus quaestor, L. Rubrius; 
praeterea filius Domiti aliique complures adulescentes 
et magnus numerus equitum Romanorum et decurionum,
 quos ex municipiis Domitius evocaverat. </p>
</div>
<div type="section" n="3">
<p>hos 
omnes productos a contumeliis militum conviciisque 
prohibet; pauca apud eos loquitur, quod sibi a parte 
eorum gratia relata non sit pro suis in eos maximis
 beneficiis; dimittit omnes incolumes. <hi rend="small-caps"/></p>
</div>
<div type="section" n="4">
<p>hs <hi rend="overline"><hi rend="small-caps">lx</hi></hi>, quod 
advexerat Domitius atque in publico deposuerat, adlatum
 ad se ab quattuorviris Corfiniensibus Domitio 
reddit, ne continentior in vita hominum quam in pecunia
 fuisse videatur, etsi eam pecuniam publicam esse 
constabat datamque a Pompeio in stipendium. </p>
</div>
<div type="section" n="5">
<p>milites 
Domitianos sacramentum apud se dicere iubet atque 
eo die castra movet iustumque iter conficit <hi rend="small-caps">vii</hi> omnino dies 
ad Corfinium commoratus, et per fines Marrucinorum 
Frentranorum Larinatium in Apuliam pervenit. </p>
</div>
</div>
<div type="chapter" n="24">
<div type="section" n="1">
<p rend="indent(2)">Pompeius his rebus cognitis, quae erant ad Corfinium
 gestae, Luceria proficiscitur Canusium atque 
inde Brundisium. </p>
</div>
<div type="section" n="2">
<p>copias undique omnes ex novis dilectibus
 ad se cogi iubet; servos, pastores armat atque
 iis equos attribuit; ex his circiter <hi rend="small-caps">ccc</hi> equites conficit.
 </p>
</div>
<div type="section" n="3">
<p>L. Manlius praetor Alba cum cohortibus sex profugit,
 Rutilius Lupus praetor Tarracina cum tribus; 
&lt;quae&gt; procul equitatum Caesaris conspicatae, cui 
praeerat Vibius Curius, relicto praetore signa ad Cu- <pb/> </p>
</div>
<div type="section" n="4">
<p>rium transferunt atque ad eum transeunt. item reliquis 
itineribus nonnullae cohortes in agmen Caesaris, aliae 
in equites incidunt. reducitur ad eum deprensus ex 
itinere N. Magius Cremona, praefectus fabrum Cn. Pompei.
 </p>
</div>
<div type="section" n="5">
<p>quem Caesar ad eum remittit cum mandatis: quoniam
 ad id tempus facultas conloquendi non fuerit 
atque ipse Brundisium sit venturus, interesse rei publicae
 et communis salutis se cum Pompeio conloqui; 
neque vero idem profici longo itineris spatio, cum per 
alios condiciones ferantur, ac si coram de omnibus condicionibus
 disceptetur. </p>
</div>
</div>
<div type="chapter" n="25">
<div type="section" n="1">
<p rend="indent(2)">His datis mandatis Brundisium cum legionibus 
<hi rend="small-caps">vi</hi> pervenit, veteranis <hi rend="small-caps">iii</hi> et reliquis quas ex novo dilectu
 confecerat atque in itinere conpleverat; Domitianas
 enim cohortes protinus a Corfinio in Siciliam miserat.
 </p>
</div>
<div type="section" n="2">
<p>repperit consules Dyrrachium profectos cum 
magna parte exercitus, Pompeium remanere Brundisii 
cum cohortibus <hi rend="small-caps">xx</hi>; </p>
</div>
<div type="section" n="3">
<p>neque certum inveniri poterat, obtinendine
 Brundisi causa ibi remansisset, quo facilius 
omne Hadriaticum mare ex ultimis Italiae partibus regionibusque
 Graeciae in potestate haberet atque ex 
utraque parte bellum administrare posset, an inopia 
</p>
</div>
<div type="section" n="4">
<p>navium ibi restitisset, veritusque ne ille Italiam dimittendam
 non existimaret, exitus administrationesque 
Brundisini portus inpedire instituit. </p>
</div>
<div type="section" n="5">
<p>quorum operum 
haec erat ratio: qua fauces erant angustissimae portus, 
moles atque aggerem ab utraque parte litoris iaciebat, 
quod his locis erat vadosum mare. </p>
</div>
<div type="section" n="6">
<p>longius progressus, <pb/> 
cum agger altiore aqua contineri non posset, rates duplices
 quoquoversus pedum <hi rend="small-caps">xxx</hi> e regione molis conlocabat.
 </p>
</div>
<div type="section" n="7">
<p>has quaternis ancoris ex <hi rend="small-caps">iv</hi> angulis destinabat,
 ne fluctibus moverentur. </p>
</div>
<div type="section" n="8">
<p>his perfectis conlocatisque
 alias deinceps pari magnitudine rates iungebat. </p>
</div>
<div type="section" n="9">
<p>has terra atque aggere integebat, ne aditus atque incursus
 ad defendendum impediretur; a fronte atque ab 
utroque latere cratibus ac pluteis protegebat; </p>
</div>
<div type="section" n="10">
<p>in quarta 
quaque earum turres binorum tabulatorum excitabat, 
quo commodius ab impetu navium incendiisque defenderet.
 </p>
</div>
</div>
<div type="chapter" n="26">
<div type="section" n="1">
<p rend="indent(2)">Contra haec Pompeius naves magnas onerarias, 
quas in portu Brundisino deprehenderat, adornabat. 
ibi turres cum ternis tabulatis erigebat easque multis 
tormentis et omni genere telorum completas ad opera 
Caesaris adpellebat, ut rates perrumperet atque opera 
disturbaret. sic cotidie utrimque eminus fundis, sagittis
 reliquisque telis pugnabatur. </p>
</div>
<div type="section" n="2">
<p>atque haec Caesar ita 
administrabat, ut condiciones pacis dimittendas non 
existimaret; ac tametsi magnopere admirabatur Magium,
 quem ad Pompeium cum mandatis miserat, ad 
se non remitti, atque ea res saepe temptata etsi impetus 
eius consiliaque tardabat, tamen omnibus rebus in eo 
perseverandum putabat. </p>
</div>
<div type="section" n="3">
<p>itaque Caninium Rebilum legatum,
 familiarem necessarium&lt;que&gt; Scriboni Libonis,
 mittit ad eum conloquii causa; mandat ut Libonem 
de concilianda pace hortetur; in primis, ut ipse cum 
Pompeio conloqueretur, postulat; </p>
</div>
<div type="section" n="4">
<p>magno opere sese 
confidere demonstrat, si eius rei sit potestas facta, fore 
ut aequis condicionibus ab armis discedatur. cuius rei 
magnam partem laudis atque existimationis ad Libonem
 perventuram, si illo auctore atque agente ab armis <pb/> </p>
</div>
<div type="section" n="5">
<p>sit discessum. Libo a conloquio Canini digressus ad 
Pompeium proficiscitur. paulo post renuntiat, quod 
consules absint, sine illis non posse agi de compositione.
 </p>
</div>
<div type="section" n="6">
<p>ita saepius rem frustra temptatam Caesar aliquando
 dimittendam sibi iudicat et de bello agendum. </p>
</div>
</div>
<div type="chapter" n="27">
<div type="section" n="1">
<p rend="indent(2)">Prope dimidia parte operis a Caesare effecta diebusque
 in ea re consumptis <hi rend="small-caps">ix</hi>, naves a consulibus Dyrrachio
 remissae, quae priorem partem exercitus eo deportaverant,
 Brundisium revertuntur. </p>
</div>
<div type="section" n="2">
<p>Pompeius sive 
operibus Caesaris permotus sive etiam, quod ab initio 
Italia excedere constituerat, adventu navium profectionem
 parare incipit,</p>
</div>
<div type="section" n="3">
<p> et quo facilius impetum Caesaris 
tardaret, ne sub ipsa profectione milites oppidum inrumperent,
 portas obstruit, vicos plateasque inaedificat, 
fossas transversas viis praeducit atque ibi sudes stipitesque
 praeacutos defigit. </p>
</div>
<div type="section" n="4">
<p>haec levibus cratibus terraque
 inaequat; aditus autem atque itinera duo, quae 
extra murum ad portum ferebant, maximis defixis trabibus
 atque eis praeacutis praesepit. </p>
</div>
<div type="section" n="5">
<p>his paratis rebus 
milites silentio naves conscendere iubet, expeditos 
autem ex evocatis &lt;cum&gt; sagittariis funditoribusque 
raros in muro turribusque disponit. </p>
</div>
<div type="section" n="6">
<p>hos certo signo 
revocare constituit, cum omnes milites naves conscendissent,
 atque iis expedito loco actuaria navigia relinquit.
 </p>
</div>
</div>
<div type="chapter" n="28">
<div type="section" n="1">
<p rend="indent(2)">Brundisini Pompeianorum militum iniuriis atque 
ipsius Pompei contumeliis permoti Caesaris rebus favebant.
 </p>
</div>
<div type="section" n="2">
<p>itaque cognita Pompei profectione concursantibus
 illis atque in ea re occupatis volgo ex tectis significabant.
 per quos re cognita Caesar scalas parari militesque
 armari iubet, nequam rei gerendae facultatem 
dimittat. </p>
</div>
<div type="section" n="3">
<p>Pompeius sub noctem naves solvit. qui erant <pb/> 
in muro custodiae causa conlocati, eo signo, quod convenerat,
 revocantur notisque itineribus ad naves decurrunt.
 </p>
</div>
<div type="section" n="4">
<p>milites positis scalis muros ascendunt, sed 
moniti a Brundisinis, ut vallum caecum fossasque caveant,
 subsistunt et longo itinere ab his circumducti 
ad portum perveniunt duasque naves cum militibus, 
quae ad moles Caesaris adhaeserant, scaphis lintribusque
 reprehendunt, reprehensas excipiunt. </p>
</div>
</div>
<div type="chapter" n="29">
<div type="section" n="1">
<p rend="indent(2)">Caesar etsi ad spem conficiendi negoti maxime 
probabat coactis navibus mare transire et Pompeium 
sequi, priusquam ille sese transmarinis auxiliis confirmaret,
 tamen eius rei moram temporisque longinquitatem
 timebat, quod omnibus coactis navibus Pompeius 
praesentem facultatem insequendi sui ademerat. </p>
</div>
<div type="section" n="2">
<p>relinquebatur,
 ut ex longinquioribus regionibus Galliae Picenique
 et a freto naves essent exspectandae. id propter 
anni tempus longum atque impeditum videbatur. </p>
</div>
<div type="section" n="3">
<p>interea 
veterem exercitum, duas Hispanias confirmari, quarum 
erat altera maximis beneficiis Pompei devincta, auxilia, 
equitatum parari, Galliam Italiamque temptari se absente
 nolebat. </p>
</div>
</div>
<div type="chapter" n="30">
<div type="section" n="1">
<p rend="indent(2)">Itaque in praesentia Pompei sequendi rationem 
omittit, in Hispaniam proficisci constituit, duumviris 
municipiorum omnium imperat, ut naves conquirant 
Brundisiumque deducendas curent. </p>
</div>
<div type="section" n="2">
<p>mittit in Sardiniam 
cum legione una Valerium legatum, in Siciliam Curionem
 pro praetore cum legionibus <hi rend="small-caps">iiii</hi>; eundem, cum Siciliam
 recepisset, protinus in Africam traducere exercitum
 iubet. Sardiniam obtinebat M. Cotta, Siciliam 
M. </p>
</div>
<div type="section" n="3">
<p>Cato; Africam sorte Tubero obtinere debebat. Caralitani,
 simul ad se Valerium mitti audierunt, nondum <pb/> 
profecto ex Italia sua sponte Cottam ex oppido eiciunt. 
ille perterritus, quod omnem provinciam consentire 
intellegebat, ex Sardinia in Africam profugit. </p>
</div>
<div type="section" n="4">
<p>Cato in 
Sicilia naves longas veteres reficiebat, novas civitatibus
 imperabat. haec magno studio agebat. in Lucanis 
Bruttiisque per legatos suos civium Romanorum dilectus
 habebat, equitum peditumque certum numerum a 
civitatibus Siciliae exigebat. </p>
</div>
<div type="section" n="5">
<p>quibus rebus paene perfectis
 adventu Curionis cognito queritur in contione 
sese proiectum ac proditum a Cn. Pompeio, qui omnibus
 rebus imparatissimis non necessarium bellum suscepisset
 et ab se reliquisque in senatu interrogatus 
omnia sibi esse ad bellum apta ac parata confirmavisset.
 haec in contione questus ex provincia fugit. </p>
</div>
</div>
<div type="chapter" n="31">
<div type="section" n="1">
<p rend="indent(2)">Nacti vacuas [provincias] ab imperiis Sardiniam 
Valerius, Curio Siciliam, cum exercitibus eo perveniunt.
 </p>
</div>
<div type="section" n="2">
<p>Tubero cum in Africam venisset, invenit in provincia
 cum imperio Attium Varum; qui ad Auximum, 
ut supra demonstravimus, amissis cohortibus protinus 
ex fuga in Africam pervenerat atque eam sua sponte 
vacuam occupaverat dilectuque habito duas legiones 
effecerat, hominum et locorum notitia et usu eius provinciae
 nactus aditus ad ea conanda, quod paucis ante 
annis ex praetura eam provinciam obtinuerat. </p>
</div>
<div type="section" n="3">
<p>hic venientem
 Uticam navibus Tuberonem portu atque oppido
 prohibet neque adfectum valetudine filium exponere
 in terra patitur, sed sublatis ancoris excedere 
eo loco cogit. </p>
</div>
</div>
<div type="chapter" n="32">
<div type="section" n="1">
<p rend="indent(2)">His rebus confectis Caesar, ut reliquum tempus 
a labore intermitteretur, milites in proxima municipia 
deducit; ipse ad urbem proficiscitur. </p>
</div>
<div type="section" n="2">
<p>coacto senatu iniurias
 inimicorum commemorat. docet se nullum extraordinarium <pb/> 
 honorem adpetisse, sed exspectato legitimo 
tempore consulatus eo fuisse contentum, quod omnibus 
civibus pateret. </p>
</div>
<div type="section" n="3">
<p>latum ab <hi rend="small-caps">x</hi> tribunis plebis contradicentibus
 inimicis, Catone vero acerrime repugnante et 
pristina consuetudine dicendi mora dies extrahente, ut 
sui ratio absentis haberetur, ipso consule Pompeio; 
qui si inprobasset, cur ferri passus esset? si probasset, 
cur se uti populi beneficio prohibuisset? </p>
</div>
<div type="section" n="4">
<p>patientiam 
proponit suam, cum de exercitibus dimittendis ultro 
postulavisset, in quo iacturam dignitatis atque honoris 
ipse facturus esset. </p>
</div>
<div type="section" n="5">
<p>acerbitatem inimicorum docet, qui 
quod ab altero postularent, in se recusarent, atque 
omnia permisceri mallent quam imperium exercitusque 
dimittere. </p>
</div>
<div type="section" n="6">
<p>iniuriam in eripiendis legionibus praedicat, 
crudelitatem et insolentiam in circumscribendis tribunis
 plebis; condiciones a se latas, expetita conloquia 
et denegata commemorat. </p>
</div>
<div type="section" n="7">
<p>pro quibus rebus hortatur 
ac postulat, ut rem publicam suscipiant atque una secum
 administrent. sin timore defugiant, illis se oneri 
non futurum et per se rem publicam administraturum. </p>
</div>
<div type="section" n="8">
<p>legatos ad Pompeium de compositione mitti oportere, 
neque se reformidare, quod in senatu Pompeius paulo 
ante dixisset, ad quos legati mitterentur, his auctoritatem
 attribui timoremque eorum qui mitterent significari.
 </p>
</div>
<div type="section" n="9">
<p>tenuis atque infirmi haec animi videri. se vero, 
ut operibus anteire studuerit, sic iustitia et aequitate 
velle superare. </p>
</div>
</div>
<div type="chapter" n="33">
<div type="section" n="1">
<p rend="indent(2)">Probat rem senatus de mittendis legatis; sed qui 
mitterentur non reperiebantur, maximeque timoris <pb/> 
causa pro se quisque id munus legationis recusabat. </p>
</div>
<div type="section" n="2">
<p>Pompeius enim discedens ab urbe in senatu dixerat 
eodem se habiturum loco, qui Romae remansissent, et 
qui in castris Caesaris fuissent. </p>
</div>
<div type="section" n="3">
<p>sic triduum disputationibus
 excusationibusque extrahitur. subicitur etiam 
L. Metellus tribunus plebis ab inimicis Caesaris, qui 
hanc rem distrahat, reliquasque res, quascumque agere 
instituerit, impediat. </p>
</div>
<div type="section" n="4">
<p>cuius cognito consilio Caesar 
frustra diebus aliquot consumptis, ne reliquum tempus 
amittat, infectis iis quae agere destinaverat, ab urbe 
proficiscitur atque in ulteriorem Galliam pervenit. </p>
</div>
</div>
<div type="chapter" n="34">
<div type="section" n="1">
<p rend="indent(2)">Quo cum venisset, cognoscit missum &lt;in Hispaniam&gt;
 a Pompeio Vibullium Rufum, quem paucis ante 
diebus Corfinio captum ipse dimiserat; </p>
</div>
<div type="section" n="2">
<p>profectum item 
Domitium ad occupandam Massiliam navibus actuariis
 <hi rend="small-caps">vii</hi>,</p>
</div>
<div type="section" n="3">
<p> quas Igilii et in Cosano a privatis coactas servis
 libertis colonis suis compleverat; praemissos etiam 
legatos Massilienses domum, nobiles adulescentes, quos 
ab urbe discedens Pompeius erat adhortatus, ne nova 
Caesaris officia veterum suorum beneficiorum in eos 
memoriam expellerent. </p>
</div>
<div type="section" n="4">
<p>quibus mandatis acceptis Massilienses
 portas Caesari clauserant; Albicos, barbaros 
homines, qui in eorum fide antiquitus erant montesque 
</p>
</div>
<div type="section" n="5">
<p>supra Massiliam incolebant, ad se vocaverant, frumentum
 ex finitimis regionibus atque ex omnibus castellis 
in urbem convexerant, armorum officinas in urbe instituerant,
 muros portas classem reficiebant. </p>
</div>
</div>
<div type="chapter" n="35">
<div type="section" n="1">
<p rend="indent(2)">Evocat ad se Caesar Massilia <hi rend="small-caps">xv</hi> primos. cum 
his agit, ne initium inferendi belli a Massiliensibus 
oriatur; debere eos Italiae totius auctoritatem sequi <pb/> </p>
</div>
<div type="section" n="2">
<p>potius quam unius hominis voluntati obtemperare. reliqua,
 quae ad eorum sanandas mentes pertinere arbitrabatur,
 commemorat. </p>
</div>
<div type="section" n="3">
<p>cuius orationem legati domum 
referunt atque ex &lt;senatus&gt; auctoritate haec Caesari 
renuntiant: intellegere se divisum esse populum &lt;Romanum&gt;
 in partes duas. neque sui iudicii neque suarum
 esse virium discernere, utra pars iustiorem habeat 
causam. </p>
</div>
<div type="section" n="4">
<p>principes vero esse earum partium Cn. Pompeium
 et C. Caesarem, patronos civitatis, quorum alter 
agros Volcarum Arecomicorum et Helviorum publice 
iis concesserit, alter bello victos Sallyas adtribuerit 
vectigaliaque auxerit. </p>
</div>
<div type="section" n="5">
<p>quare paribus eorum beneficiis 
parem se quoque voluntatem tribuere debere, et neutrum
 eorum contra alterum iuvare aut urbe ac portibus
 recipere. </p>
</div>
</div>
<div type="chapter" n="36">
<div type="section" n="1">
<p rend="indent(2)">Haec dum inter eos aguntur, Domitius navibus 
Massiliam pervenit atque ab iis receptus urbi praeficitur;
 summa ei belli administrandi permittitur. </p>
</div>
<div type="section" n="2">
<p>eius 
imperio classem quoquoversus dimittunt; onerarias 
naves, quas ubique possunt, deprehendunt atque in 
portum deducunt, parum clavis aut materia atque armamentis
 instructis ad reliquas armandas reficiendasque
 utuntur; </p>
</div>
<div type="section" n="3">
<p>frumenti quod inventum est, in publicum 
conferunt; reliquas merces commeatusque ad obsidionem
 urbis, si accidat, reservant. </p>
</div>
<div type="section" n="4">
<p>quibus iniuriis permotus
 Caesar legiones tres Massiliam adducit; turres 
vineasque ad oppugnationem urbis agere, naves longas 
Arelate numero <hi rend="small-caps">xii</hi> facere instituit. </p>
</div>
<div type="section" n="5">
<p>quibus effectis armatisque <pb/> 
 diebus <hi rend="small-caps">xxx</hi>, a qua die materia caesa est, 
adductisque Massiliam his D. Brutum praeficit, C. Trebonium
 legatum ad oppugnationem Massiliae relinquit. </p>
</div>
</div>
<div type="chapter" n="37">
<div type="section" n="1">
<p rend="indent(2)">Dum haec parat atque administrat, C. Fabium 
legatum cum legionibus <hi rend="small-caps">iii</hi>, quas Narbone circumque 
ea loca hiemandi causa disposuerat, in Hispaniam 
praemittit celeriterque saltus Pyrenaeos occupari iubet, 
qui eo tempore ab L. Afranio legato praesidiis tenebantur.
 </p>
</div>
<div type="section" n="2">
<p>reliquas legiones, quae longius hiemabant, 
subsequi iubet. </p>
</div>
<div type="section" n="3">
<p>Fabius, ut erat imperatum, adhibita 
celeritate praesidium ex saltu deiecit magnisque itineribus
 ad exercitum Afrani contendit. </p>
</div>
</div>
<div type="chapter" n="38">
<div type="section" n="1">
<p rend="indent(2)">Adventu L. Vibulli Rufi, quem a Pompeio missum
 in Hispaniam demonstratum est, Afranius et Petreius
 et Varro legati Pompei, quorum unus Hispaniam
 citeriorem &lt;tribus legionibus, alter ulteriorem&gt; a 
saltu Castulonensi ad Anam duabus legionibus, tertius
 ab Ana Vettonum agrum Lusitaniamque pari 
</p>
</div>
<div type="section" n="2">
<p>numero legionum optinebat, officia inter se partiuntur, 
uti Petreius ex Lusitania per Vettones cum omnibus 
copiis ad Afranium proficiscatur, Varro cum iis quas 
habebat legionibus omnem ulteriorem Hispaniam tueatur.
 </p>
</div>
<div type="section" n="3">
<p>his rebus constitutis equites auxiliaque toti Lusitaniae
 a Petreio, Celtiberiae Cantabris barbarisque 
omnibus qui ad Oceanum pertinent, ab Afranio imperantur.
 </p>
</div>
<div type="section" n="4">
<p>quibus coactis celeriter Petreius per Vettones
 ad Afranium pervenit, constituuntque communi 
consilio bellum ad Ilerdam propter ipsius loci opportunitatem
 gerere. </p>
</div>
</div>
<div type="chapter" n="39">
<div type="section" n="1">
<p rend="indent(2)">Erant, ut supra demonstratum est, legiones Afrani
 <hi rend="small-caps">iii</hi>, Petrei duae, praeterea scutatae citerioris provinciae <pb/> 
 et caetratae ulterioris Hispaniae cohortes circiter
 <hi rend="small-caps">lxxx</hi> equitumque utriusque provinciae circiter <hi rend="small-caps">v</hi> </p>
</div>
<div type="section" n="2">
<p>milia. Caesar legiones in Hispaniam praemiserat [ad] 
sex [milia], auxilia peditum &lt;ad <hi rend="small-caps">vi</hi>&gt; milia, equitum <hi rend="small-caps">iii</hi> 
milia, &lt;quae&gt; omnibus superioribus bellis habuerat, et 
parem ex Gallia numerum, quam ipse pacaverat, nominatim
 ex omnibus civitatibus nobilissimo et fortissimo
 quoque evocato; huc optimi generis hominum ex 
Aquitanis montanisque, qui Galliam provinciam attingunt,
</p>
</div>
<div type="section" n="3">
<p> * * * audierat Pompeium per Mauretaniam cum 
legionibus iter in Hispaniam facere confestimque esse 
venturum. simul a tribunis militum centurionibusque 
mutuas pecunias sumpsit; has exercitui distribuit. </p>
</div>
<div type="section" n="4">
<p>quo 
facto duas res consecutus est, quod pignore animos 
centurionum devinxit, et largitione militum voluntates 
redemit. </p>
</div>
</div>
<div type="chapter" n="40">
<div type="section" n="1">
<p rend="indent(2)">Fabius finitimarum civitatum animos litteris nuntiisque
 temptabat. in Sicori flumine pontes effecerat 
duos distantes inter se milia passuum <hi rend="small-caps">iiii</hi>. his pontibus 
pabulatum mittebat, quod ea quae citra flumen fuerant 
superioribus diebus consumpserat. </p>
</div>
<div type="section" n="2">
<p>hoc idem fere atque
 eadem de causa Pompeiani exercitus duces faciebant,
</p>
</div>
<div type="section" n="3">
<p> crebroque inter se equestribus proeliis contendebant.
 huc cum cotidiana consuetudine egressae pabulatoribus
 praesidio propiore &lt;ponte&gt; legiones Fabianae 
duae flumen transissent, impedimentaque et omnis equitatus
 sequeretur, subito vi ventorum et aquae magnitudine
 pons est interruptus et reliqua multitudo equitum <pb/> </p>
</div>
<div type="section" n="4">
<p>interclusa. quo cognito a Petreio et Afranio ex aggere 
atque cratibus, quae flumine ferebantur, celeriter suo 
ponte Afranius, quem oppido castrisque coniunctum 
habebat, legiones <hi rend="small-caps">iiii</hi> equitatumque omnem traiecit duabusque
 Fabianis occurrit legionibus. </p>
</div>
<div type="section" n="5">
<p>cuius adventu nuntiato
 L. Plancus, qui legionibus praeerat, necessaria re 
coactus locum capit superiorem diversamque aciem in 
duas partes constituit, ne ab equitatu circumveniri posset.
 </p>
</div>
<div type="section" n="6">
<p>ita congressus impari numero magnos impetus legionum
 equitatusque sustinet. </p>
</div>
<div type="section" n="7">
<p>commisso ab equitibus proelio
 signa legionum duarum procul ab utrisque conspiciuntur,
 quas C. Fabius ulteriore ponte subsidio nostris 
miserat, suspicatus fore, id quod accidit, ut duces adversariorum
 occasione et beneficio fortunae ad nostros 
opprimendos uterentur. quarum adventu proelium dirimitur
 ac suas uterque legiones reducit in castra. </p>
</div>
</div>
<div type="chapter" n="41">
<div type="section" n="1">
<p rend="indent(2)">Eo biduo Caesar cum equitibus <hi rend="small-caps">dcccc</hi>, quos 
sibi praesidio reliquerat, in castra pervenit. pons, qui 
fuerat tempestate interruptus, paene erat refectus; </p>
</div>
<div type="section" n="2">
<p>hunc noctu perfici iussit. ipse cognita locorum natura 
ponti castrisque praesidio sex cohortes relinquit atque 
omnia impedimenta et postero die omnibus copiis triplici
 instructa acie ad Ilerdam proficiscitur et sub castris
 Afrani consistit et ibi paulisper sub armis moratus
 facit aequo loco pugnandi potestatem. potestate 
facta Afranius copias educit et in medio colle sub 
castris constituit. </p>
</div>
<div type="section" n="3">
<p>Caesar ubi cognovit &lt;per&gt; Afranium 
stare, quominus proelio dimicaretur, ab infimis radicibus
 montis intermissis circiter passibus <hi rend="small-caps">cccc</hi> castra 
</p>
</div>
<div type="section" n="4">
<p>facere constituit, et, ne in opere faciundo milites repentino
 hostium incursu exterrerentur atque opere 
prohiberentur, vallo muniri vetuit, quod eminere et <pb/> 
procul videri necesse erat, sed a fronte contra hostem 
pedum <hi rend="small-caps">xv</hi> fossam fieri iussit. </p>
</div>
<div type="section" n="5">
<p>et prima et secunda acies 
in armis, ut ab initio constituta erat, permanebat; post 
hos opus in occulto a <hi rend="small-caps">iii</hi> acie fiebat. sic omne prius 
est perfectum opus, quam intellegeretur ab Afranio 
castra muniri. </p>
</div>
<div type="section" n="6">
<p>sub vesperum Caesar intra hanc fossam
 legiones reducit atque ibi sub armis proxima 
nocte conquiescit. </p>
</div>
</div>
<div type="chapter" n="42">
<div type="section" n="1">
<p rend="indent(2)">Postero die omnem exercitum intra fossam continet,
 et, quod longius erat agger petendus, in praesentia 
similem rationem operis instituit, singulaque latera 
castrorum singulis attribuit legionibus munienda, fossasque
 ad eandem magnitudinem perfici iubet; reliquas 
legiones in armis expeditas contra hostem constituit. </p>
</div>
<div type="section" n="2">
<p>Afranius Petreiusque terrendi causa atque operis impediendi
 copias suas ad infimas montis radices producunt
 et proelio lacessunt. neque idcirco Caesar opus 
intermittit confisus praesidio legionum trium et munitione
 fossae. </p>
</div>
<div type="section" n="3">
<p>illi non diu commorati nec longius ab infimo 
colle progressi copias in castra reducunt. </p>
</div>
<div type="section" n="4">
<p>tertio die 
Caesar vallo castra communit, reliquas cohortes, quas 
in superioribus castris reliquerat, impedimentaque ad 
se traduci iubet. </p>
</div>
</div>
<div type="chapter" n="43">
<div type="section" n="1">
<p rend="indent(2)">Erat inter oppidum Ilerdam et proximum collem, 
ubi castra Petreius atque Afranius habebant, planities 
circiter passuum <hi rend="small-caps">ccc</hi>, atque in hoc fere medio spatio 
tumulus erat paulo editior. </p>
</div>
<div type="section" n="2">
<p>quem si occupavisset Caesar 
et communivisset, ab oppido et ponte et commeatu omni, 
quem in oppidum contulerant, se interclusurum adversarios
 confidebat. </p>
</div>
<div type="section" n="3">
<p>hoc sperans legiones <hi rend="small-caps">iii</hi> ex castris <pb/> 
educit acieque in locis idoneis structa unius legionis 
antesignanos procurrere atque eum tumulum occupare 
iubet. </p>
</div>
<div type="section" n="4">
<p>qua re cognita celeriter, quae in statione pro 
castris erant Afrani cohortes, breviore itinere ad eundem 
occupandum locum mittuntur. </p>
</div>
<div type="section" n="5">
<p>contenditur proelio, et, 
quod prius in tumulum Afraniani venerant, nostri repelluntur
 atque aliis submissis subsidiis terga vertere seque 
ad signa legionum recipere coguntur. </p>
</div>
</div>
<div type="chapter" n="44">
<div type="section" n="1">
<p rend="indent(2)">Genus erat pugnae militum illorum, ut magno impetu
 primo procurrerent, audacter locum caperent, ordines
 suos non magno opere servarent, rari dispersique 
pugnarent, si premerentur, pedem referre et loco excedere
 non turpe existimarent,</p>
</div>
<div type="section" n="2">
<p> cum Lusitanis reliquisque 
barbaris &lt;continenter bellum gerentes barbaro&gt; quodam 
genere pugnae adsuefacti; quod fere fit, quibus quisque 
in locis miles inveteraverit, ut multum earum regionum 
consuetudine moveatur. </p>
</div>
<div type="section" n="3">
<p>haec tum ratio nostros perturbavit
 insuetos huius generis pugnae; circumiri enim 
sese ab aperto latere procurrentibus singulis arbitrabantur;
 ipsi autem suos ordines servare neque ab signis 
discedere neque sine gravi causa eum locum, quem ceperant,
 dimitti censuerant oportere. </p>
</div>
<div type="section" n="4">
<p>itaque perturbatis antesignanis
 legio, quae in eo cornu constiterat, locum non 
tenuit atque in proximum collem sese recepit. </p>
</div>
</div>
<div type="chapter" n="45">
<div type="section" n="1">
<p rend="indent(2)">Caesar paene omni acie perterrita, quod praeter 
opinionem consuetudinemque acciderat, cohortatus suos 
legionem nonam subsidio ducit; hostem insolenter atque 
acriter nostros insequentem supprimit rursusque terga 
vertere seque ad oppidum Ilerdam recipere et sub muro <pb/> </p>
</div>
<div type="section" n="2">
<p>consistere cogit. sed nonae legionis milites elati studio, 
dum sarcire acceptum detrimentum volunt, temere insecuti
 longius fugientis in locum iniquum progrediuntur 
et sub montem, in quo erat oppidum positum Ilerda, 
succedunt. </p>
</div>
<div type="section" n="3">
<p>hinc se recipere cum vellent, rursus illi ex 
loco superiore nostros premebant. </p>
</div>
<div type="section" n="4">
<p>[praeruptus] locus 
erat utraque ex parte derectus, ac tantum in latitudinem 
patebat, ut tres instructae cohortes eum locum explerent, 
ut neque subsidia a lateribus submitti neque equites 
laborantibus usui esse possent. </p>
</div>
<div type="section" n="5">
<p>ab oppido autem declivis 
locus tenui fastigio vergebat in longitudinem passus 
circiter <hi rend="small-caps">cccc</hi>. </p>
</div>
<div type="section" n="6">
<p>hac nostris erat receptus, quod eo incitati 
studio inconsultius processerant; hoc pugnabatur loco 
et propter angustias iniquo, et quod sub ipsis radicibus 
montis constiterant, ut nullum frustra telum in eos 
mitteretur. tamen virtute et patientia nitebantur atque 
omnia vulnera sustinebant. </p>
</div>
<div type="section" n="7">
<p>augebantur illis copiae, 
atque ex castris cohortes per oppidum crebro submittebantur,
 ut integri defessis succederent. </p>
</div>
<div type="section" n="8">
<p>hoc idem Caesar 
facere cogebatur, ut submissis in eundem locum cohortibus
 defessos reciperet. </p>
</div>
</div>
<div type="chapter" n="46">
<div type="section" n="1">
<p rend="indent(2)">Hoc cum esset modo pugnatum continenter horis 
quinque nostrique gravius a multitudine premerentur, 
consumptis omnibus telis gladiis destrictis impetum adversus
 montem in cohortis faciunt, paucisque deiectis 
reliquos sese convertere cogunt. </p>
</div>
<div type="section" n="2">
<p>submotis sub murum 
cohortibus ac nonnulla parte propter terrorem in oppidum
 compulsis facilis est nostris receptus datus. </p>
</div>
<div type="section" n="3">
<p>equitatus
 autem noster ab utroque latere, etsi deiectis atque 
inferioribus locis constiterat, tamen summa in iugum 
virtute conititur, atque inter duas acies perequitans commodiorem
 ac tutiorem nostris receptum dat. ita vario <pb/> </p>
</div>
<div type="section" n="4">
<p>certamine pugnatum est. nostri in primo congressu circiter
 <hi rend="small-caps">lxx</hi> ceciderunt, in his Q. Fulginius ex primo hastato 
legionis <hi rend="small-caps">xiiii</hi>, qui propter eximiam virtutem ex inferioribus
 ordinibus in eum locum pervenerat; vulnerantur 
amplius <hi rend="small-caps">dc</hi>. </p>
</div>
<div type="section" n="5">
<p>ex Afranianis interficiuntur T. Caecilius, 
primi pili centurio, et praeter eum centuriones <hi rend="small-caps">iiii</hi>, milites 
amplius <hi rend="small-caps">cc</hi>. </p>
</div>
</div>
<div type="chapter" n="47">
<div type="section" n="1">
<p rend="indent(2)">Sed haec eius diei praefertur opinio, ut se utrique 
superiores discessisse existimarent: </p>
</div>
<div type="section" n="2">
<p>Afraniani, quod 
cum esse omnium iudicio inferiores viderentur, comminus
 tamdiu stetissent et nostrorum impetum sustinuissent
 et initio locum tumulumque tenuissent, quae 
causa pugnandi fuerat, et nostros primo congressu terga 
vertere coegissent; </p>
</div>
<div type="section" n="3">
<p>nostri autem, quod iniquo loco atque 
impari congressi numero quinque horis proelium sustinuissent,
 quod montem gladiis destrictis ascendissent, 
quod ex loco superiore terga vertere adversarios coegissent
 atque in oppidum compulissent. </p>
</div>
<div type="section" n="4">
<p>illi eum tumulum, 
pro quo pugnatum est, magnis operibus muniverunt 
praesidiumque ibi posuerunt. </p>
</div>
</div>
<div type="chapter" n="48">
<div type="section" n="1">
<p rend="indent(2)">Accidit etiam repentinum incommodum biduo, quo 
haec gesta sunt. tanta enim tempestas cooritur, ut numquam
 illis locis maiores aquas fuisse constaret. </p>
</div>
<div type="section" n="2">
<p>tum autem 
ex omnibus montibus nives proluit ac summas ripas fluminis
 superavit pontisque ambos, quos C. Fabius fecerat, 
uno die interrupit. </p>
</div>
<div type="section" n="3">
<p>quae res magnas difficultates exercitui
 Caesaris attulit. castra enim, ut supra demonstratum
 est, cum essent inter flumina duo, Sicorim et Cingam, 
spatio milium <hi rend="small-caps">xxx</hi>, neutrum horum transiri poterat, 
necessarioque omnes his angustiis continebantur. </p>
</div>
<div type="section" n="4">
<p>neque 
civitates, quae ad Caesaris amicitiam accesserant, frumentum
 supportare neque ii, qui pabulatum longius progressi <pb/> 
 erant, interclusi fluminibus reverti neque maximi 
commeatus, qui ex Italia Galliaque veniebant, in castra 
pervenire poterant. </p>
</div>
<div type="section" n="5">
<p>tempus erat autem difficillimum, quo 
neque frumenta in cavernis erant, neque multum a 
maturitate aberant, ac civitates exinanitae, quod Afranius
 paene omne frumentum ante Caesaris adventum 
Ilerdam convexerat, reliqui siquid fuerat, Caesar superioribus
 diebus consumpserat; </p>
</div>
<div type="section" n="6">
<p>pecora, quod secundum 
poterat esse inope re subsidium, propter bellum finitimae 
civitates longius removerant. </p>
</div>
<div type="section" n="7">
<p>qui erant pabulandi aut 
frumentandi causa progressi, hos levis armaturae Lusitani
 peritique earum regionum caetrati citerioris Hispaniae
 consectabantur; quibus erat proclive tranare flumen, 
quod consuetudo eorum omnium est, ut sine utribus ad 
exercitum non eant. </p>
</div>
</div>
<div type="chapter" n="49">
<div type="section" n="1">
<p rend="indent(2)">At exercitus Afrani omnium rerum abundabat 
copia. multum erat frumentum provisum et convectum 
superioribus temporibus, multum ex omni provincia 
comportabatur; magna copia pabuli suppetebat. </p>
</div>
<div type="section" n="2">
<p>harum 
omnium rerum facultates sine ullo periculo pons Ilerdae 
praebebat et loca trans flumen integra, quo omnino Caesar
 adire non poterat. </p>
</div>
</div>
<div type="chapter" n="50">
<div type="section" n="1">
<p rend="indent(2)">Hae permanserunt aquae dies complures. conatus 
est Caesar reficere pontes, sed nec magnitudo fluminis 
permittebat, neque ad ripam dispositae cohortes adversariorum
 perfici patiebantur. </p>
</div>
<div type="section" n="2">
<p>quod illis prohibere erat 
facile cum ipsius fluminis natura atque aquae magnitudine,
 tum quod ex totis ripis in unum atque angustum 
locum tela iaciebantur; </p>
</div>
<div type="section" n="3">
<p>atque erat difficile eodem tempore
 rapidissimo flumine opera perficere et tela vitare. <pb/> </p>
</div>
</div>
<div type="chapter" n="51">
<div type="section" n="1">
<p rend="indent(2)">Nuntiatur Afranio magnos commeatus, qui iter 
habebant ad Caesarem, ad flumen constitisse. venerant 
eo sagittarii ex Rutenis, equites ex Gallia cum multis 
carris magnisque impedimentis, ut fert Gallica consuetudo.
 </p>
</div>
<div type="section" n="2">
<p>erant praeterea cuiusque generis hominum 
milia circiter <hi rend="small-caps">vi</hi> cum servis liberisque; sed nullus ordo, 
nullum imperium certum, cum suo quisque consilio 
uteretur atque omnes sine timore iter facerent usi superiorum
 temporum atque itinerum licentia. </p>
</div>
<div type="section" n="3">
<p>erant complures
 honesti adulescentes, senatorum filii et ordinis 
equestris; erant legationes civitatum, erant legati Caesaris.
 </p>
</div>
<div type="section" n="4">
<p>hos omnis flumina continebant. ad hos opprimendos
 cum omni equitatu tribusque legionibus Afranius 
de nocte proficiscitur inprudentisque ante missis equitibus
 adgreditur. celeriter sese tamen Galli equites expediunt
 proeliumque committunt. </p>
</div>
<div type="section" n="5">
<p>ii dum pari certamine 
res geri potuit, magnum hostium numerum pauci sustinuere;
 sed ubi signa legionum adpropinquare coeperunt, 
paucis amissis sese in proximos montes conferunt. </p>
</div>
<div type="section" n="6">
<p>hoc 
pugnae tempus magnum attulit nostris ad salutem 
momentum; nacti enim spatium se in loca superiora 
receperunt. desiderati sunt eo die sagittarii circiter <hi rend="small-caps">cc</hi>, 
equites pauci, calonum atque impedimentorum non 
magnus numerus. </p>
</div>
</div>
<div type="chapter" n="52">
<div type="section" n="1">
<p rend="indent(2)">His tamen omnibus annona crevit. quae fere res 
non solum inopia praesenti, sed etiam futuri temporis 
timore ingravescere consuevit. </p>
</div>
<div type="section" n="2">
<p>iamque ad denarios <hi rend="small-caps">l</hi> 
in singulos modios annona pervenerat, et militum vires 
inopia frumenti deminuerat, atque incommoda in dies 
augebantur; </p>
</div>
<div type="section" n="3">
<p>et tam paucis diebus magna erat rerum <pb/> 
facta commutatio ac se fortuna inclinaverat, ut nostri 
magna inopia necessariarum rerum conflictarentur, illi 
omnibus abundarent rebus superioresque haberentur. </p>
</div>
<div type="section" n="4">
<p>Caesar iis civitatibus, quae ad eius amicitiam accesserant,
 quod minor erat frumenti copia, pecus imperabat; 
calones ad longinquiores civitates dimittebat; ipse praesentem
 inopiam, quibus poterat subsidiis, tutabatur. </p>
</div>
</div>
<div type="chapter" n="53">
<div type="section" n="1">
<p rend="indent(2)">Haec Afranius Petreiusque et eorum amici pleniora
 etiam atque uberiora Romam ad suos perscribebant.
 multa rumores adfingebant, ut paene bellum 
confectum videretur. </p>
</div>
<div type="section" n="2">
<p>quibus litteris nuntiisque Romam 
perlatis magni domum concursus ad Afranium magnaeque
 gratulationes fiebant; multi ex Italia ad Cn. 
Pompeium proficiscebantur, alii, ut principes talem 
nuntium attulisse, alii, ne eventum belli exspectasse 
aut ex omnibus novissimi venisse viderentur. </p>
</div>
</div>
<div type="chapter" n="54">
<div type="section" n="1">
<p rend="indent(2)">Cum in his angustiis res esset atque omnes viae 
ab Afranianis militibus equitibusque obsiderentur nec 
pontes perfici possent, imperat militibus Caesar ut naves 
faciant, cuius generis eum superioribus annis usus 
Britanniae docuerat. </p>
</div>
<div type="section" n="2">
<p>carinae ac prima statumina ex levi 
materia fiebant; reliquum corpus navium viminibus 
contextum coriis integebatur. </p>
</div>
<div type="section" n="3">
<p>has perfectas carris iunctis 
devehit noctu milia passuum a castris <hi rend="small-caps">xxii</hi> militesque his 
navibus flumen transportat continentemque ripae collem 
improviso occupat. </p>
</div>
<div type="section" n="4">
<p>hunc celeriter, priusquam ab adversariis <pb/> 
 sentiatur, communit. huc legionem postea transicit 
atque ex utraque parte pontem institutum biduo perficit. </p>
</div>
<div type="section" n="5">
<p>ita commeatus et, qui frumenti causa processerant, tuto 
ad se recipit et rem frumentariam expedire incipit. </p>
</div>
</div>
<div type="chapter" n="55">
<div type="section" n="1">
<p rend="indent(2)">Eodem die equitum magnam partem flumen transiecit.
 qui inopinantes pabulatores et sine ullo dissipatos
 timore adgressi magnum numerum iumentorum 
atque hominum intercipiunt cohortibusque caetratis 
subsidio missis scienter in duas partes sese distribuunt, 
alii ut praesidio sint praedae, alii ut venientibus resistant 
</p>
</div>
<div type="section" n="2">
<p>atque eos propellant, unamque cohortem, quae temere 
ante ceteras extra aciem procurrerat, seclusam ab 
reliquis circumveniunt atque interficiunt, incolumesque 
cum magna praeda eodem ponte in castra revertuntur. </p>
</div>
</div>
<div type="chapter" n="56">
<div type="section" n="1">
<p rend="indent(2)">Dum haec ad Ilerdam geruntur, Massilienses usi 
L. Domiti consilio navis longas expediunt numero <hi rend="small-caps">xvii</hi>, 
quarum erant <hi rend="small-caps">xi</hi> tectae. </p>
</div>
<div type="section" n="2">
<p>multa huc minora navigia addunt, 
ut ipsa multitudine nostra classis terreatur. magnum 
numerum sagittariorum, magnum Albicorum, de quibus 
supra demonstratum est, inponunt, atque hos praemiis 
pollicitationibusque incitant. </p>
</div>
<div type="section" n="3">
<p>certas sibi deposcit navis 
Domitius atque has colonis pastoribusque, quos secum 
adduxerat, complet. </p>
</div>
<div type="section" n="4">
<p>sic omnibus rebus instructa classe 
magna fiducia ad nostras navis procedunt, quibus praeerat
 D. Brutus. hae ad insulam, quae est contra Massiliam,
 stationes obtinebant. </p>
</div>
</div>
<div type="chapter" n="57">
<div type="section" n="1">
<p rend="indent(2)">Erat multo inferior numero navium Brutus. sed 
electos ex omnibus legionibus fortissimos viros, antesignanos,
 centuriones, Caesar ei classi attribuerat, qui 
sibi id muneris depoposcerant. </p>
</div>
<div type="section" n="2">
<p>hi manus ferreas atque <pb/> 
harpagones paraverant, magnoque numero pilorum, 
tragularum reliquorumque telorum se instruxerant. ita 
cognito hostium adventu suas naves ex portu educunt, 
cum Massiliensibus confligunt. </p>
</div>
<div type="section" n="3">
<p>pugnatum est utrimque 
fortissime atque acerrime; neque multum Albici nostris 
virtute cedebant, homines asperi et montani et exercitati 
in armis; </p>
</div>
<div type="section" n="4">
<p>atque hi modo digressi &lt;a&gt; Massiliensibus 
recentem eorum pollicitationem animis continebant, pastoresque
 Domiti spe libertatis excitati sub oculis domini
 suam probare operam studebant. </p>
</div>
</div>
<div type="chapter" n="58">
<div type="section" n="1">
<p rend="indent(2)">Ipsi Massilienses et celeritate navium et scientia 
gubernatorum confisi nostros eludebant, impetusque 
eorum &lt;non&gt; excipiebant, et quoad licebat latiore uti 
spatio, producta longius acie circumvenire nostros aut 
pluribus navibus adoriri singulas aut remos transcurrentes
 detergere, si possent, contendebant. </p>
</div>
<div type="section" n="2">
<p>cum propius 
erat necessario ventum, ab scientia gubernatorum atque 
artificiis ad virtutem montanorum confugiebant. </p>
</div>
<div type="section" n="3">
<p>&lt;nostri&gt; 
quom minus exercitatis remigibus minusque peritis gubernatoribus
 utebantur, qui repente ex onerariis navibus 
erant producti nequedum etiam vocabulis armamentorum
 cognitis, tum etiam tarditate et gravitate navium 
impediebantur; factae enim subito ex umida materia non 
eundem usum celeritatis habuerant. </p>
</div>
<div type="section" n="4">
<p>itaque dum locus 
comminus pugnandi daretur, aequo animo singulas binis 
navibus obiciebant atque iniecta manu ferrea et retenta 
utraque navi diversi pugnabant atque in hostium naves 
transcendebant et magno numero Albicorum et pastorum 
interfecto partem navium deprimunt, nonnullas cum <pb/> </p>
</div>
<div type="section" n="5">
<p>hominibus capiunt, reliquas in portum compellunt. eo 
die naves Massiliensium cum his, quae sunt captae, 
intereunt <hi rend="small-caps">viiii</hi>. </p>
</div>
</div>
<div type="chapter" n="59">
<div type="section" n="1">
<p rend="indent(2)">Hoc cum primum Caesari ad Ilerdam nuntiatur, 
simul perfecto ponte celeriter fortuna mutatur. </p>
</div>
<div type="section" n="2">
<p>illi perterriti
 virtute equitum minus libere, minus audacter 
vagabantur; alias non longo a castris progressi spatio, 
ut celerem receptum haberent, angustius pabulabantur, 
alias longiore circuitu custodias stationesque equitum 
vitabant, aut aliquo accepto detrimento aut procul equitatu
 viso ex medio itinere proiectis sarcinis refugiebant. </p>
</div>
<div type="section" n="3">
<p>postremo et plures intermittere dies et praeter consuetudinem
 omnium noctu constituerant pabulari. </p>
</div>
</div>
<div type="chapter" n="60">
<div type="section" n="1">
<p rend="indent(2)">Interim Oscenses et Calagurritani, qui erant [cum] 
Oscensibus contributi, mittunt ad eum legatos seseque 
imperata facturos pollicentur. </p>
</div>
<div type="section" n="2">
<p>hos Tarraconenses et 
Iacetani et Ausetani et paucis post diebus Illurgavonenses,
 qui flumen Hiberum attingunt, insequuntur. </p>
</div>
<div type="section" n="3">
<p>petit 
ab his omnibus, ut se frumento iuvent. pollicentur atque 
omnibus undique conquisitis iumentis in castra deportant.
 </p>
</div>
<div type="section" n="4">
<p>transit etiam cohors Illurgavonensis ad eum cognito 
civitatis consilio et signa ex statione transfert. </p>
</div>
<div type="section" n="5">
<p>magna 
celeriter commutatio rerum. perfecto ponte, magnis quinque
 civitatibus ad amicitiam adiunctis, expedita re frumentaria,
 exstinctis rumoribus de auxiliis legionum, 
quae cum Pompeio per Mauretaniam venire dicebantur, 
multae longinquiores civitates ab Afranio desciscunt et 
Caesaris amicitiam sequuntur. <pb/> </p>
</div>
</div>
<div type="chapter" n="61">
<div type="section" n="1">
<p rend="indent(2)">Quibus rebus perterritis animis adversariorum 
Caesar, ne semper magno circuitu per pontem equitatus 
esset mittendus, nactus idoneum locum, fossas pedum 
<hi rend="small-caps">xxx</hi> in latitudinem complures facere instituit, quibus 
partem aliquam Sicoris averteret vadumque in eo flumine 
efficeret. </p>
</div>
<div type="section" n="2">
<p>his paene effectis magnum in timorem Afranius 
Petreiusque perveniunt, ne omnino frumento pabuloque 
intercluderentur, quod multum Caesar equitatu valebat. 
itaque constituunt ipsi locis excedere et in Celtiberiam 
bellum transferre. </p>
</div>
<div type="section" n="3">
<p>huic consilio subfragabatur etiam 
illa res, quod ex duobus contrariis generibus quae superiore
 bello cum [L.] Sertorio steterant civitates, victae 
nomen atque imperium absentis &lt;Pompei&gt; timebant, quae 
in amicitia manserant [Pompei], magnis adfectae beneficiis
 eum diligebant, Caesaris autem erat in barbaris 
nomen obscurius. </p>
</div>
<div type="section" n="4">
<p>hic magnos equitatus magnaque auxilia
 exspectabant et suis locis bellum in hiemem ducere 
cogitabant. </p>
</div>
<div type="section" n="5">
<p>hoc inito consilio toto flumine Hibero navis 
conquiri et Otogesam adduci iubent. id erat oppidum 
positum ad Hiberum miliaque passuum a castris aberat 
<hi rend="small-caps">xxx</hi>. </p>
</div>
<div type="section" n="6">
<p>ad eum locum fluminis navibus iunctis pontem imperant
 fieri legionesque duas flumen Sicorim transducunt 
castraque muniunt vallo pedum <hi rend="small-caps">xii</hi>. </p>
</div>
</div>
<div type="chapter" n="62">
<div type="section" n="1">
<p rend="indent(2)">Qua re per exploratores cognita summo labore 
militum Caesar continuato diem noctemque opere in 
flumine avertendo huc iam deduxerat rem, ut equites, 
etsi difficulter atque aegre fiebat, possent tamen atque 
</p>
</div>
<div type="section" n="2">
<p>auderent flumen transire, pedites vero tantummodo <pb/> 
umeris ac summo pectore extarent et cum altitudine 
aquae tum etiam rapiditate fluminis ad transeundum 
impedirentur. </p>
</div>
<div type="section" n="3">
<p>sed tamen eodem fere tempore pons in 
Hibero prope effectus nuntiabatur et in Sicori vadum 
reperiebatur. </p>
</div>
</div>
<div type="chapter" n="63">
<div type="section" n="1">
<p rend="indent(2)">Iam vero eo magis illi maturandum iter existimabant.
 itaque duabus auxiliaribus cohortibus Ilerdae 
praesidio relictis omnibus copiis Sicorim transeunt et 
cum duabus legionibus, quas superioribus diebus traduxerant,
 castra coniungunt. </p>
</div>
<div type="section" n="2">
<p>relinquebatur Caesari nihil, 
nisi uti equitatu agmen adversariorum male haberet et 
carperet. pons enim ipsius magnum circuitum habebat, 
ut multo breviore itinere illi ad Hiberum pervenire 
possent. </p>
</div>
<div type="section" n="3">
<p>equites ab eo missi flumen transeunt, et, cum de 
tertia vigilia Petreius atque Afranius castra movissent, 
repente sese ad novissimum agmen ostendunt, et magna 
multitudine circumfusa morari atque iter impedire 
incipiunt. </p>
</div>
</div>
<div type="chapter" n="64">
<div type="section" n="1">
<p rend="indent(2)">Prima luce ex superioribus locis, quae Caesaris 
castris erant coniuncta, cernebatur equitatus nostri 
proelio novissimos illorum premi vehementer ac nonnumquam
 sustinere extremum agmen atque interrumpi, 
alias ferri signa et universarum cohortium impetu 
nostros propelli, dein rursus converso &lt;hoste&gt; insequi. </p>
</div>
<div type="section" n="2">
<p>totis vero castris milites circulari et dolere hostem ex 
manibus dimitti, bellum necessario longius duci, centurionesque
 tribunosque militum adire atque obsecrare, 
ut per eos Caesar certior fieret, ne labori suo neu periculo <pb/> 
 parceret; paratos esse sese, posse et audere ea 
transire flumen, qua traductus esset equitatus. </p>
</div>
<div type="section" n="3">
<p>quorum 
studio et vocibus excitatus Caesar, etsi timebat tantae 
magnitudini fluminis exercitum obicere, conandum tamen 
atque experiendum iudicat. </p>
</div>
<div type="section" n="4">
<p>itaque infirmiores milites ex 
omnibus centuriis deligi iubet, quorum aut animus aut 
vires videbantur sustinere non posse. </p>
</div>
<div type="section" n="5">
<p>hos cum legione 
una praesidio castris relinquit; reliquas legiones expeditas
 educit magnoque numero iumentorum in flumine 
supra atque infra constituto traducit exercitum. </p>
</div>
<div type="section" n="6">
<p>paucis 
ex his militibus arma in flumine abrepta &lt;sunt, ipsi&gt; ab 
equitatu excipiuntur ac sublevantur; interit tamen nemo. 
traducto incolumi exercitu copias instruit triplicemque 
aciem ducere incipit. </p>
</div>
<div type="section" n="7">
<p>ac tantum fuit in militibus studii, 
ut milium <hi rend="small-caps">vi</hi> ad iter addito [ad vadum] circuitu magnaque
 &lt;ad vadum&gt; fluminis mora interposita eos, qui de 
tertia vigilia exissent, ante horam diei <hi rend="small-caps">viiii</hi> consequerentur.
 </p>
</div>
</div>
<div type="chapter" n="65">
<div type="section" n="1">
<p rend="indent(2)">Quos ubi Afranius procul visos cum Petreio conspexit,
 nova re perterritus locis superioribus consistit 
aciemque instruit. </p>
</div>
<div type="section" n="2">
<p>Caesar in campis exercitum reficit, 
ne defessum proelio obiciat; rursus conantis progredi 
insequitur et moratur. </p>
</div>
<div type="section" n="3">
<p>illi necessario maturius quam 
constituerant, castra ponunt. suberant enim montes 
atque a milibus passuum <hi rend="small-caps">v</hi> itinera difficilia atque 
angusta excipiebant. </p>
</div>
<div type="section" n="4">
<p>hos montes intrare cupiebant, ut 
equitatum effugerent Caesaris praesidiisque in angustiis 
conlocatis exercitum itinere prohiberent, ipsi sine periculo
 ac timore Hiberum copias traducerent. </p>
</div>
<div type="section" n="5">
<p>quod fuit <pb/> 
illis conandum atque omni ratione efficiendum; sed 
totius diei pugna atque itineris labore defessi rem in 
posterum diem distulerunt. Caesar quoque in proximo 
colle castra ponit. </p>
</div>
</div>
<div type="chapter" n="66">
<div type="section" n="1">
<p rend="indent(2)">Media circiter nocte iis qui aquandi causa longius 
a castris processerant, ab equitibus correptis, fit ab his 
certior Caesar duces adversariorum silentio copias 
castris educere. quo cognito signum dari iubet et vasa 
militari more conclamari. </p>
</div>
<div type="section" n="2">
<p>illi exaudito clamore veriti ne 
noctu impediti sub onere confligere cogerentur aut ne 
ab equitatu Caesaris in angustiis tenerentur, iter supprimunt
 copiasque in castris continent. </p>
</div>
<div type="section" n="3">
<p>postero die 
Petreius cum paucis equitibus occulte ad exploranda 
loca proficiscitur. hoc idem fit ex castris Caesaris. mittitur
 L. Decidius Saxa cum paucis qui loci naturam 
perspiciat. </p>
</div>
<div type="section" n="4">
<p>uterque idem suis renuntiat: <hi rend="small-caps">v</hi> milia passuum 
proxima intercedere itineris campestris, inde excipere 
loca aspera et montuosa; qui prior has angustias occupaverit,
 ab hoc hostem prohiberi nihil esse negotii. </p>
</div>
</div>
<div type="chapter" n="67">
<div type="section" n="1">
<p rend="indent(2)">Disputatur in consilio a Petreio atque Afranio 
et tempus profectionis quaeritur. plerique censebant, ut 
noctu iter facerent; posse prius ad angustias veniri, 
quam sentiretur. </p>
</div>
<div type="section" n="2">
<p>alii, quod pridie noctu conclamatum 
esset Caesaris castris, argumenti sumebant loco non 
posse clam exiri. </p>
</div>
<div type="section" n="3">
<p>circumfundi noctu equitatum Caesaris 
atque omnia loca atque itinera obsidere; nocturnaque 
proelia esse vitanda, quod perterritus miles in civili dissensione
 timori magis quam religioni consulere consuerit.
 </p>
</div>
<div type="section" n="4">
<p>at luce multum per se pudorem omnium oculis, <pb/> 
multum etiam tribunorum militum et centurionum praesentiam
 adferre, quibus rebus coerceri milites et in officio
 contineri soleant. </p>
</div>
<div type="section" n="5">
<p>quare omni ratione esse interdiu 
perrumpendum; etsi aliquo accepto detrimento, tamen 
summa exercitus salva locum quem petant capi posse. </p>
</div>
<div type="section" n="6">
<p>haec vincit in consilio sententia, et prima luce postridie 
constituunt proficisci. </p>
</div>
</div>
<div type="chapter" n="68">
<div type="section" n="1">
<p rend="indent(2)">Caesar exploratis regionibus albente caelo omnes 
copias castris educit, magnoque circuitu nullo certo 
itinere exercitum ducit. nam quae itinera ad Hiberum 
atque Otogesam pertinebant, castris hostium oppositis 
tenebantur. </p>
</div>
<div type="section" n="2">
<p>ipsi erant transcendendae valles maximae 
ac difficillimae, saxa multis locis praerupta iter impediebant,
 ut arma per manus necessario traderentur 
militesque inermes sublevatique alii ab aliis magnam 
partem itineris conficerent. </p>
</div>
<div type="section" n="3">
<p>sed hunc laborem recusabat 
nemo, quod eum omnium laborum finem fore existimabant,
 si hostem Hibero intercludere et frumento prohibere
 potuissent. </p>
</div>
</div>
<div type="chapter" n="69">
<div type="section" n="1">
<p rend="indent(2)">Ac primo Afraniani milites visendi causa laeti ex 
castris procurrebant contumeliosisque vocibus prosequebantur
 nostros: necessarii victus inopia coactos fugere
 atque ad Ilerdam reverti. erat enim iter a proposito 
diversum, contrariamque in partem iri videbatur. </p>
</div>
<div type="section" n="2">
<p>duces 
vero eorum consilium suum laudibus ferebant, quod se 
castris tenuissent; multumque eorum opinionem adiuvabat,
 quod sine iumentis impedimentisque ad iter profectos
 videbant, ut non posse inopiam diutius sustinere <pb/> </p>
</div>
<div type="section" n="3">
<p>confiderent. sed ubi paulatim retorqueri agmen ad dextram
 conspexerunt iamque primos superare regionem 
castrorum animadverterunt, nemo erat adeo tardus aut 
fugiens laboris quin statim castris exeundum atque 
occurrendum putaret. </p>
</div>
<div type="section" n="4">
<p>conclamatur ad arma, atque omnes 
copiae paucis praesidio relictis cohortibus exeunt rectoque
 ad Hiberum itinere contendunt. </p>
</div>
</div>
<div type="chapter" n="70">
<div type="section" n="1">
<p rend="indent(2)">Erat in celeritate omne positum certamen, utri 
prius angustias montesque occuparent. sed exercitum 
Caesaris viarum difficultates tardabant, Afrani copias 
equitatus Caesaris insequens morabatur. </p>
</div>
<div type="section" n="2">
<p>res tamen ab 
Afranianis huc erat necessario deducta, ut, si priores 
montis quos petebant attigissent, ipsi periculum vitarent,
 impedimenta totius exercitus cohortisque in castris
 relictas servare non possent; quibus interclusis 
exercitu Caesaris auxilium ferri nulla ratione poterat. </p>
</div>
<div type="section" n="3">
<p>confecit prior iter Caesar atque ex magnis rupibus 
nactus planitiem in hac contra hostem aciem instruit. 
Afranius, cum ab equitatu novissimum agmen premeretur
 et ante se hostem videret, collem quendam nactus
 ibi constitit. </p>
</div>
<div type="section" n="4">
<p>ex eo loco <hi rend="small-caps">iiii</hi> caetratorum cohortis in 
montem qui erat in conspectu omnium excelsissimus 
mittit. hunc magno cursu concitatos iubet occupare, 
eo consilio, uti ipse eodem omnibus copiis contenderet 
et mutato itinere iugis Otogesam perveniret. </p>
</div>
<div type="section" n="5">
<p>hunc cum 
obliquo itinere caetrati peterent, conspicatus equitatus 
Caesaris in cohortis impetum facit; nec minimam partem
 temporis equitum vim caetrati sustinere potuerunt 
omnesque ab eis circumventi in conspectu utriusque 
exercitus interficiuntur. </p>
</div>
</div>
<div type="chapter" n="71">
<div type="section" n="1">
<p rend="indent(2)">Erat occasio bene gerendae rei. neque vero id 
Caesarem fugiebat tanto sub oculis accepto detrimento <pb/> 
perterritum exercitum sustinere non posse, praesertim 
circumdatum undique equitatu, cum in loco aequo 
atque aperto confligeretur; idque ex omnibus partibus 
ab eo flagitabatur. </p>
</div>
<div type="section" n="2">
<p>concurrebant legati, centuriones tribunique
 militum: ne dubitaret proelium committere. </p>
</div>
<div type="section" n="3">
<p>omnium esse militum paratissimos animos. Afranianos 
contra multis rebus sui timoris signa misisse: quod 
suis non subvenissent, quod de colle non decederent, 
quod vix equitum incursus sustinerent conlatisque in 
unum locum signis conferti neque ordines neque signa 
servarent. </p>
</div>
<div type="section" n="4">
<p>quodsi iniquitatem loci timeret, datum iri tamen 
aliquo loco pugnandi facultatem, quod certe inde decedendum
 esset Afranio nec sine aqua permanere posset. </p>
</div>
</div>
<div type="chapter" n="72">
<div type="section" n="1">
<p rend="indent(2)">Caesar in eam spem venerat se sine pugna et 
sine volnere suorum rem conficere posse, quod re frumentaria
 adversarios interclusisset. </p>
</div>
<div type="section" n="2">
<p>cur etiam secundo 
proelio aliquos ex suis amitteret? cur volnerari pateretur
 optime meritos de se milites? cur denique fortunam
 periclitaretur? praesertim cum non minus esset 
imperatoris consilio superare quam gladio. </p>
</div>
<div type="section" n="3">
<p>movebatur 
etiam misericordia civium, quos interficiendos videbat; 
quibus salvis atque incolumibus rem optinere malebat. </p>
</div>
<div type="section" n="4">
<p>hoc consilium Caesaris plerisque non probabatur; milites
 vero palam inter se loquebantur, quoniam talis 
occasio victoriae dimitteretur, etiam cum vellet Caesar,
 sese non esse pugnaturos. ille in sua sententia 
perseverat et paulum ex eo loco digreditur, ut timorem 
adversariis minuat. </p>
</div>
<div type="section" n="5">
<p>Petreius atque Afranius oblata facultate
 in castra sese referunt. Caesar praesidiis in <pb/> 
montibus dispositis omni ad Hiberum intercluso itinere, 
quam proxime potest hostium castris, castra communit. </p>
</div>
</div>
<div type="chapter" n="73">
<div type="section" n="1">
<p rend="indent(2)">Postero die duces adversariorum perturbati, 
quod omnem rei frumentariae fluminisque Hiberi spem 
dimiserant, de reliquis rebus consultabant. </p>
</div>
<div type="section" n="2">
<p>erat unum 
iter, Ilerdam si reverti vellent, alterum, si Tarraconem 
peterent. haec consiliantibus eis nuntiantur aquatores 
ab equitatu premi nostro. </p>
</div>
<div type="section" n="3">
<p>qua re cognita crebras stationes
 disponunt equitum et cohortium alariarum legionariasque
 intericiunt cohortis vallumque ex castris 
ad aquam ducere incipiunt, ut intra munitionem et sine 
timore et sine stationibus aquari possent. </p>
</div>
<div type="section" n="4">
<p>id opus inter 
se Petreius atque Afranius partiuntur ipsique perficiendi
 operis causa longius progrediuntur. </p>
</div>
</div>
<div type="chapter" n="74">
<div type="section" n="1">
<p rend="indent(2)">Quorum discessu liberam nacti milites conloquiorum
 facultatem volgo procedunt, et quem quisque 
in &lt;Caesaris&gt; castris notum aut municipem habebat, 
conquirit atque evocat. </p>
</div>
<div type="section" n="2">
<p>primum agunt gratias omnes 
omnibus, quod sibi perterritis pridie pepercissent; 
eorum se beneficio vivere. deinde imperatoris fidem 
quaerunt, rectene se illi sint commissuri, et quod non 
ab initio fecerint armaque quod cum hominibus necessariis
 et consanguineis contulerint, queruntur. </p>
</div>
<div type="section" n="3">
<p>his 
provocati sermonibus fidem ab imperatore de Petrei 
atque Afrani vita petunt, nequod in se scelus concepisse
 neu suos prodidisse videantur. quibus confirmatis
 rebus se statim signa translaturos confirmant 
legatosque de pace primorum ordinum centuriones ad 
Caesarem mittunt. </p>
</div>
<div type="section" n="4">
<p>interim alii suos in castra invitandi 
causa adducunt, alii ab suis abducuntur, adeo ut una <pb/> 
castra iam facta ex binis viderentur; compluresque tribuni
 militum &lt;et&gt; centuriones ad Caesarem veniunt 
seque ei commendant. </p>
</div>
<div type="section" n="5">
<p>idem hoc fit a principibus Hispaniae,
 quos illi evocaverant et secum in castris habebant
 obsidum loco. hi suos notos hospitesque quaerebant,
 per quem quisque eorum aditum commendationis 
haberet ad Caesarem. </p>
</div>
<div type="section" n="6">
<p>Afrani etiam filius adulescens de 
sua ac parentis sui salute cum Caesare per Sulpicium 
legatum agebat. </p>
</div>
<div type="section" n="7">
<p>erant plena laetitia et gratulatione 
omnia et eorum qui tanta pericula vitasse, et eorum 
qui sine volnere tantas res confecisse videbantur, magnumque
 fructum suae pristinae lenitatis omnium iudicio
 Caesar ferebat, consiliumque eius a cunctis probabatur.
 </p>
</div>
</div>
<div type="chapter" n="75">
<div type="section" n="1">
<p rend="indent(2)">Quibus rebus nuntiatis Afranius ab instituto 
opere discedit seque in castra recipit, sic paratus, ut 
videbatur, ut, quicumque accidisset casus, hunc quieto 
et aequo animo ferret. </p>
</div>
<div type="section" n="2">
<p>Petreius vero non deserit sese. 
armat familiam; cum hac et praetoria cohorte caetratorum
 barbarisque equitibus paucis, beneficiariis suis, 
quos suae custodiae causa habere consueverat, improviso
 ad vallum advolat, conloquia militum interrumpit,
 nostros repellit a castris, quos deprendit, interficit. </p>
</div>
<div type="section" n="3">
<p>reliqui coeunt inter se et repentino periculo exterriti 
sinistras sagis involvunt gladiosque destringunt atque 
ita se a caetratis equitibusque defendunt castrorum propinquitate
 confisi seque in castra recipiunt et ab iis cohortibus
 quae erant in statione ad portas, defenduntur. </p>
</div>
</div>
<div type="chapter" n="76">
<div type="section" n="1">
<p rend="indent(2)">Quibus rebus confectis flens Petreius manipulos 
circumit militesque appellat, neu se neu Pompeium absentem
 imperatorem suum adversariis ad supplicium <pb/> </p>
</div>
<div type="section" n="2">
<p>tradant, obsecrat. fit celeriter concursus in praetorium. 
postulat, ut iurent omnes se exercitum ducesque non 
deserturos neque prodituros neque sibi separatim a reliquis
 consilium capturos. </p>
</div>
<div type="section" n="3">
<p>princeps in haec verba iurat 
ipse; idem iusiurandum adigit Afranium; subsequuntur 
tribuni militum centurionesque; centuriatim producti 
milites idem iurant. </p>
</div>
<div type="section" n="4">
<p>edicunt, penes quem quisque sit Caesaris
 miles, ut producat: productos palam in praetorio 
interficiunt. sed plerosque ii qui receperant celant noctuque
 per vallum emittunt. </p>
</div>
<div type="section" n="5">
<p>sic terror oblatus a ducibus, 
crudelitas in supplicio, nova religio iurisiurandi spem 
praesentis deditionis sustulit mentesque militum convertit
 et rem ad pristinam belli rationem redegit. </p>
</div>
</div>
<div type="chapter" n="77">
<div type="section" n="1">
<p rend="indent(2)">Caesar, qui milites adversariorum in castra per 
tempus conloqui venerant, summa diligentia conquiri 
et remitti iubet. </p>
</div>
<div type="section" n="2">
<p>sed ex numero tribunorum militum 
centurionumque nonnulli sua voluntate apud eum remanserunt.
 quos ille postea magno in honore habuit; 
centuriones in priores ordines, equites Romanos in 
tribunicium restituit honorem. </p>
</div>
</div>
<div type="chapter" n="78">
<div type="section" n="1">
<p rend="indent(2)">Premebantur Afraniani pabulatione, aquabantur
 aegre. frumenti copiam legionarii nonnullam habebant,
 quod dierum †<hi rend="small-caps">xxii</hi> ab Ilerda frumentum iussi 
erant efferre, caetrati auxiliaresque nullam, quorum 
erant et facultates ad parandum exiguae et corpora 
insueta ad onera portanda. </p>
</div>
<div type="section" n="2">
<p>itaque magnus eorum cotidie
 numerus ad Caesarem perfugiebat. in his erat 
angustiis res. sed ex propositis consiliis duobus explicitius
 videbatur Ilerdam reverti, quod ibi paulum <pb/> 
frumenti reliquerant. ibi se reliquum consilium explicaturos
 confidebant. </p>
</div>
<div type="section" n="3">
<p>Tarraco aberat longius; quo spatio
 plures rem posse casus recipere intellegebant. hoc 
probato consilio ex castris proficiscuntur. </p>
</div>
<div type="section" n="4">
<p>Caesar equitatu
 praemisso, qui novissimum agmen carperet atque 
impediret, ipse cum legionibus subsequitur. nullum 
intercedebat tempus, quin extremi cum equitibus proeliarentur.
 </p>
</div>
</div>
<div type="chapter" n="79">
<div type="section" n="1">
<p rend="indent(2)">Genus erat hoc pugnae. expeditae cohortes novissimum
 agmen claudebant pluresque in locis campestribus
 subsistebant. </p>
</div>
<div type="section" n="2">
<p>si mons erat ascendendus, facile 
ipsa loci natura periculum repellebat, quod ex locis 
superioribus, qui antecesserant, desuper ascendentis 
protegebant; </p>
</div>
<div type="section" n="3">
<p>cum vallis aut locus declivis suberat neque 
ii qui antecesserant morantibus opem ferre poterant, 
equites vero ex loco superiore in aversos tela coiciebant, 
tum magno erat in periculo res. </p>
</div>
<div type="section" n="4">
<p>relinquebatur, ut cum 
eiusmodi locis esset adpropinquatum, legionum signa 
consistere iuberent magnoque impetu equitatum repellerent,
 eo submoto repente incitati cursu sese in vallis universi
 demitterent atque ita transgressi rursus in locis 
superioribus consisterent. </p>
</div>
<div type="section" n="5">
<p>nam tantum ab equitum suorum
 auxiliis aberant, quorum numerum habebant magnum,
 ut eos superioribus perterritos proeliis in medium 
reciperent agmen ultroque eos tuerentur; quorum nulli 
ex itinere excedere licebat, quin ab equitatu Caesaris exciperetur.
 </p>
</div>
</div>
<div type="chapter" n="80">
<div type="section" n="1">
<p rend="indent(2)">Tali dum pugnatur modo, lente atque paulatim <pb/> 
proceditur crebroque, ut sint auxilio suis, subsistunt; </p>
</div>
<div type="section" n="2">
<p>ut tum accidit. milia enim progressi <hi rend="small-caps">iiii</hi> vehementiusque
 peragitati ab equitatu montem excelsum capiunt 
ibique una fronte contra hostem castra muniunt neque 
iumentis onera deponunt. </p>
</div>
<div type="section" n="3">
<p>ubi Caesaris castra posita 
tabernaculaque constituta et dimissos equites pabulandi
 causa animum adverterunt, sese subito proripiunt
 hora circiter sexta eiusdem diei et spem nacti 
morae discessu nostrorum equitum iter facere incipiunt.
 </p>
</div>
<div type="section" n="4">
<p>qua re animum adversa Caesar relictis &lt;impedimentis
 cum&gt; legionibus subsequitur, praesidio impedimentis
 paucas cohortis relinquit; hora <hi rend="small-caps">x</hi> subsequi, 
pabulatores equitesque revocari iubet. celeriter equitatus
 ad cotidianum itineris officium revertitur. </p>
</div>
<div type="section" n="5">
<p>pugnatur
 acriter ad novissimum agmen, adeo ut paene terga 
convertant, compluresque milites, etiam nonnulli centuriones,
 interficiuntur. instabat agmen Caesaris atque 
universum inminebat. </p>
</div>
</div>
<div type="chapter" n="81">
<div type="section" n="1">
<p rend="indent(2)">Tum vero neque ad explorandum idoneum locum 
castris neque ad progrediendum data facultate consistunt
 necessario et procul ab aqua et natura iniquo 
loco castra ponunt. </p>
</div>
<div type="section" n="2">
<p>sed isdem de causis Caesar, quae 
supra sunt demonstratae, proelio non lacessit. et eo 
die tabernacula statui passus non est, quo paratiores 
essent ad insequendum omnes, sive noctu sive interdiu 
erumperent. </p>
</div>
<div type="section" n="3">
<p>illi animadverso vitio castrorum tota 
nocte munitiones proferunt castraque castris convertunt.
 hoc idem postero die a prima luce faciunt totumque
 in ea re diem consumunt. </p>
</div>
<div type="section" n="4">
<p>sed quantum opere processerant
 et castra protulerant, tanto aberant ab aqua 
longius, et praesenti malo aliis malis remedia dabantur.
 </p>
</div>
<div type="section" n="5">
<p>prima nocte aquandi causa nemo egreditur ex <pb/> 
castris; proximo die praesidio in castris relicto universas
 ad aquam copias educunt, pabulatum emittitur 
nemo. </p>
</div>
<div type="section" n="6">
<p>his eos suppliciis male haberi Caesar et necessariam
 subire deditionem quam proelio decertare malebat.
 conatur tamen eos vallo fossaque circummunire, 
ut quam maxime repentinas eorum eruptiones demoretur;
 quo necessario descensuros existimabat. </p>
</div>
<div type="section" n="7">
<p>illi et 
inopia pabuli adducti et quo essent ad iter expeditiores, 
omnia sarcinaria iumenta interfici iubent. </p>
</div>
</div>
<div type="chapter" n="82">
<div type="section" n="1">
<p rend="indent(2)">In his operibus consiliisque biduum consumitur. 
tertio die magna iam pars operis Caesaris processerat. 
illi impediendae reliquae munitionis causa hora circiter
 <hi rend="small-caps">viiii</hi> signo dato legiones educunt aciemque sub 
castris instruunt. </p>
</div>
<div type="section" n="2">
<p>Caesar ab opere legiones revocat, 
equitatum omnem convenire iubet, aciem instruit; contra
 opinionem enim militum famamque omnium videri 
proelium defugisse magnum detrimentum adferebat. </p>
</div>
<div type="section" n="3">
<p>sed isdem [de] causis, quae sunt cognitae, quominus 
dimicare vellet, movebatur, atque hoc etiam magis, 
quod spatii brevitas etiam in fugam coniectis adversariis
 non multum ad summam victoriae iuvare poterat. </p>
</div>
<div type="section" n="4">
<p>non enim amplius pedum milibus duobus a castris 
castra distabant. hinc duas partes acies occupabant 
duae; tertia vacabat ad incursum atque impetum militum
 relicta. </p>
</div>
<div type="section" n="5">
<p>si proelium committeretur, propinquitas 
castrorum celerem superatis ex fuga receptum dabat. 
hac de causa constituerat signa inferentibus resistere, 
prior proelio non lacessere. <pb/> </p>
</div>
</div>
<div type="chapter" n="83">
<div type="section" n="1">
<p rend="indent(2)">Acies erat Afraniana duplex legionum <hi rend="small-caps">v</hi>, tertium 
in subsidiis locum alariae cohortes obtinebant; </p>
</div>
<div type="section" n="2">
<p>Caesaris
 triplex; sed primam aciem quaternae cohortes 
ex <hi rend="small-caps">v</hi> legionibus tenebant, has subsidiariae ternae et 
rursus aliae totidem suae cuiusque legionis subsequebantur;
 sagittarii funditoresque media continebantur 
acie, equitatus latera cingebat. </p>
</div>
<div type="section" n="3">
<p>tali instructa acie tenere
 uterque propositum videbatur: Caesar, &lt;ut&gt; nisi 
coactus proelium non committeret, ille, ut opera Caesaris
 impediret. producitur tamen res aciesque ad solis 
occasum continentur; inde utrique in castra discedunt. </p>
</div>
<div type="section" n="4">
<p>postero die munitiones institutas Caesar parat perficere;
 illi vadum fluminis Sicoris temptare, si transire 
possent. </p>
</div>
<div type="section" n="5">
<p>qua re animadversa Caesar Germanos levis 
armaturae equitumque partem flumen traicit crebrasque
 in ripis custodias disponit. </p>
</div>
</div>
<div type="chapter" n="84">
<div type="section" n="1">
<p rend="indent(2)">Tandem omnibus rebus obsessi quartum iam 
diem sine pabulo retentis iumentis, aquae lignorum 
frumenti inopia, conloquium petunt et id, si fieri possit, 
semoto a militibus loco. </p>
</div>
<div type="section" n="2">
<p>ubi id a Caesare negatum, et 
palam si conloqui vellent, concessum est, datur obsidis 
loco Caesari filius Afrani. venitur in eum locum quem 
Caesar delegit. </p>
</div>
<div type="section" n="3">
<p>audiente utroque exercitu loquitur 
Afranius: non esse aut ipsis aut militibus suscensendum,
 quod fidem erga imperatorem suum Cn. Pompeium
 conservare voluerint. </p>
</div>
<div type="section" n="4">
<p>sed satis iam fecisse officio
 satisque supplicii tulisse perpessos omnium rerum 
inopiam. nunc vero paene ut feras circummunitos 
prohiberi aqua, prohiberi ingressu, neque corpore dolorem
 neque animo ignominiam ferre posse. </p>
</div>
<div type="section" n="5">
<p>itaque se <pb/> 
victos confiteri; orare atque obsecrare, siqui locus misericordiae
 relinquatur, ne ad ultimum supplicium progredi
 necesse habeant. haec quam potest demississime 
et subiectissime exponit. </p>
</div>
</div>
<div type="chapter" n="85">
<div type="section" n="1">
<p rend="indent(2)">Ad ea Caesar respondit: nulli omnium has partis 
vel querimoniae vel miserationis minus convenisse. </p>
</div>
<div type="section" n="2">
<p>reliquos
 enim omnis officium suum praestitisse: &lt;se&gt; qui 
etiam bona condicione et loco et tempore aequo confligere
 noluerit, ut quam integerrima essent ad pacem 
omnia; exercitum suum, qui iniuria etiam accepta 
suisque interfectis, quos in sua potestate habuerit, conservarit
 et texerit; illius denique exercitus milites, qui 
per se de concilianda pace egerint, qua in re omnium 
suorum vitae consulendum putarint. </p>
</div>
<div type="section" n="3">
<p>sic omnium ordinum
 partis in misericordia constitisse, ipsos duces a 
pace abhorruisse; eos neque conloquii neque indutiarum
 iura servasse et homines imperitos et per conloquium
 deceptos crudelissime interfecisse. </p>
</div>
<div type="section" n="4">
<p>accidisse 
igitur his, quod plerumque hominibus nimia pertinacia 
atque adrogantia accidere soleat, uti eo recurrant et 
id cupidissime petant, quod paulo ante contempserint. </p>
</div>
<div type="section" n="5">
<p>neque nunc se illorum humilitate neque aliqua temporis
 opportunitate postulare, quibus rebus opes augeantur
 suae; sed eos exercitus, quos contra se multos 
iam annos aluerint, velle dimitti. </p>
</div>
<div type="section" n="6">
<p>neque enim sex legiones
 alia de causa missas in Hispaniam septimamque
 ibi conscriptam, neque tot tantasque classis paratas
 neque submissos duces rei militaris peritos. </p>
</div>
<div type="section" n="7">
<p>nihil 
horum ad pacandas Hispanias, nihil ad usum provinciae
 provisum, quae propter diuturnitatem pacis nullum
 auxilium desiderarit. </p>
</div>
<div type="section" n="8">
<p>omnia haec iam pridem contra
 se parari; in se novi generis imperia constitui, ut <pb/> 
idem ad portas urbanis praesideat rebus et duas bellicosissimas
 provincias absens tot annos obtineat; </p>
</div>
<div type="section" n="9">
<p>in 
se iura magistratuum commutari, ne ex praetura et 
consulatu, ut semper, sed per paucos probati et electi 
in provincias mittantur; in se aetatis excusationem nihil 
valere, quin superioribus bellis probati ad optinendos 
exercitus evocentur; </p>
</div>
<div type="section" n="10">
<p>in se uno non servari, quod sit 
omnibus datum semper imperatoribus, ut rebus feliciter
 gestis aut cum honore aliquo aut certe sine ignominia
 domum revertantur exercitumque dimittant. </p>
</div>
<div type="section" n="11">
<p>quae 
tamen omnia et se tulisse patienter et esse laturum; neque 
nunc id agere, ut ab illis abductum exercitum teneat ipse, 
quod tamen sibi difficile non sit, sed ne illi habeant, quo 
contra se uti possint. </p>
</div>
<div type="section" n="12">
<p>proinde, ut esset dictum, provinciis 
excederent exercitumque dimitterent; si id sit factum, se 
nociturum nemini. hanc unam atque extremam esse pacis 
condicionem. </p>
</div>
</div>
<div type="chapter" n="86">
<div type="section" n="1">
<p rend="indent(2)">Id vero militibus fuit pergratum et iucundum, ut 
ex ipsa significatione cognosci potuit, ut, qui aliquid 
iusti incommodi expectavissent, ultro praemium missionis
 ferrent. </p>
</div>
<div type="section" n="2">
<p>nam cum de loco et de tempore eius rei 
controversia inferretur, et voce et manibus universi 
ex vallo, ubi constiterant, significare coeperunt, ut statim
 dimitterentur, neque omni interposita fide firmum 
esse posse, si in aliud tempus differretur. </p>
</div>
<div type="section" n="3">
<p>paucis cum 
esset in utramque partem verbis disputatum, res huc 
deducitur, ut ii qui habeant domicilium aut possessionem
 in Hispania, statim, reliqui ad Varum flumen dimittantur;
 </p>
</div>
<div type="section" n="4">
<p>nequid iis noceatur neu quis invitus sacramentum
 dicere cogatur, a Caesare cavetur. <pb/> </p>
</div>
</div>
<div type="chapter" n="87">
<div type="section" n="1">
<p rend="indent(2)">Caesar ex eo tempore, dum ad flumen Varum 
veniatur, se frumentum daturum pollicetur. addit 
etiam, ut quid quisque eorum in bello amiserit, quae 
sint penes milites suos, iis qui amiserant restituatur; 
militibus aequa facta aestimatione pecuniam pro his 
rebus dissolvit. </p>
</div>
<div type="section" n="2">
<p>quascumque postea controversias inter 
se milites habuerunt, sua sponte ad Caesarem in ius 
adierunt. </p>
</div>
<div type="section" n="3">
<p>Petreius atque Afranius cum stipendium ab 
legionibus paene seditione facta flagitaretur, cuius illi 
diem nondum venisse dicerent, Caesar ut cognosceret, 
postulatum est, eoque utrique, quod statuit, contenti 
fuerunt. </p>
</div>
<div type="section" n="4">
<p>parte circiter tertia exercitus eo biduo dimissa 
duas legiones suas antecedere, reliquas subsequi iussit,
 ut non longo inter se spatio castra facerent, eique 
negotio Q. </p>
</div>
<div type="section" n="5">
<p>Fufium Calenum legatum praefecit. hoc 
eius praescripto ex Hispania ad Varum flumen est iter 
factum, atque ibi reliqua pars exercitus dimissa est. </p>
</div>
</div>
</div>
<div type="book" n="2">
<div type="chapter" n="1">
<div type="section" n="1">
<p rend="indent(2)">Dum haec in Hispania geruntur, C. Trebonius 
legatus, qui ad oppugnationem Massiliae relictus erat, 
duabus ex partibus aggerem, vineas turresque ad oppidum
 agere instituit. </p>
</div>
<div type="section" n="2">
<p>una erat proxima portu navalibusque,
 altera ad portam, qua est aditus ex Gallia 
atque Hispania, ad id mare, quod adiacet ad ostium 
Rhodani. </p>
</div>
<div type="section" n="3">
<p>Massilia enim fere tribus ex oppidi partibus <pb/> 
mari adluitur; reliqua quarta est, quae aditum habeat 
ab terra. huius quoque spatii pars ea quae ad arcem 
pertinet, loci natura et valle altissima munita longam 
et difficilem habet oppugnationem. </p>
</div>
<div type="section" n="4">
<p>ad ea perficienda 
opera C. Trebonius magnam iumentorum atque hominum
 multitudinem ex omni provincia vocat, vimina 
materiamque comportari iubet. quibus conparatis rebus 
aggerem in altitudinem pedum <hi rend="small-caps">lxxx</hi> exstruit. </p>
</div>
</div>
<div type="chapter" n="2">
<div type="section" n="1">
<p rend="indent(2)">Sed tanti erant antiquitus in oppido omnium 
rerum ad bellum apparatus tantaque multitudo tormentorum,
 ut eorum vim nullae contextae viminibus 
vineae sustinere possent. </p>
</div>
<div type="section" n="2">
<p>asseres enim pedum <hi rend="small-caps">xii</hi> cuspidibus
 praefixi atque hi maximis balistis missi per 
quattuor ordines cratium in terram defigebantur. </p>
</div>
<div type="section" n="3">
<p>itaque
 pedalibus lignis coniunctis inter se porticus integebantur,
 atque hac agger inter manus proferebatur. </p>
</div>
<div type="section" n="4">
<p>antecedebat testudo pedum <hi rend="small-caps">lx</hi> aequandi loci causa 
facta item ex fortissimis lignis, convoluta omnibus 
rebus, quibus ignis iactus et lapides defendi possent. </p>
</div>
<div type="section" n="5">
<p>sed magnitudo operum, altitudo muri atque turrium, 
multitudo tormentorum omnem administrationem tardabat.
 </p>
</div>
<div type="section" n="6">
<p>crebrae etiam per Albicos eruptiones fiebant ex 
oppido, ignesque aggeri et turribus inferebantur. quae 
facile nostri milites repellebant magnisque ultro inlatis
 detrimentis eos, qui eruptionem fecerant, in oppidum
 reiciebant. </p>
</div>
</div>
<div type="chapter" n="3">
<div type="section" n="1">
<p rend="indent(2)">Interim L. Nasidius ab Cn. Pompeio cum classe 
navium <hi rend="small-caps">ivx</hi>, in quibus paucae erant aeratae, L. Domitio
 Massiliensibusque subsidio missus freto Siciliae 
</p>
</div>
<div type="section" n="2">
<p>imprudente atque inopinante Curione pervehitur adpulsisque
 Messanam navibus atque inde propter repentinum
 terrorem principum ac senatus fuga facta ex 
navalibus eorum &lt;navem unam&gt; deducit. </p>
</div>
<div type="section" n="3">
<p>hac adiuncta 
ad reliquas naves cursum Massiliam versus perficit <pb/> 
praemissaque clam navicula Domitium Massiliensisque
 de suo adventu certiores facit eosque magnopere 
hortatur, ut rursus cum Bruti classe additis suis 
auxiliis confligant. </p>
</div>
</div>
<div type="chapter" n="4">
<div type="section" n="1">
<p rend="indent(2)">Massilienses post superius incommodum veteres
 ad eundem numerum ex navalibus productas navis 
refecerant summaque industria armaverant—remigum,
 gubernatorum magna copia subpetebat—</p>
</div>
<div type="section" n="2">
<p>piscatoriasque
 adiecerant atque contexerant, ut essent ab 
ictu telorum remiges tuti; has sagittariis tormentisque 
conpleverunt. </p>
</div>
<div type="section" n="3">
<p>tali modo instructa classe omnium seniorum,
 matrum familiae, virginum precibus et fletu 
excitati, extremo tempore civitati subvenirent, non minore
 animo ac fiducia quam ante dimicaverant, naves 
conscendunt. </p>
</div>
<div type="section" n="4">
<p>communi enim fit vitio naturae, ut invisitatis
 atque incognitis rebus magis confidamus vehementiusque
 exterreamur; ut tum accidit. adventus 
enim L. Nasidi summa spe et voluntate civitatem conpleverat.
 </p>
</div>
<div type="section" n="5">
<p>nacti idoneum ventum ex portu exeunt et 
Tauroenta—quod est castellum Massiliensium—ad 
Nasidium perveniunt ibique naves expediunt rursusque
 se ad confligendum animo confirmant et consilia 
communicant. dextra pars attribuitur Massiliensibus, 
sinistra Nasidio. </p>
</div>
</div>
<div type="chapter" n="5">
<div type="section" n="1">
<p rend="indent(2)">Eodem Brutus contendit aucto navium numero. 
nam ad eas, quae factae erant Arelate per Caesarem, 
captivae Massiliensium accesserant sex. has superioribus
 diebus refecerat atque omnibus rebus instruxerat.
 </p>
</div>
<div type="section" n="2">
<p>itaque suos cohortatus, quos integros superavissent,
 ut victos contemnerent, plenus spei bonae atque 
animi adversus eos proficiscitur. </p>
</div>
<div type="section" n="3">
<p>facile erat ex castris 
C. Treboni atque omnibus superioribus locis prospicere <pb/> 
 in urbem, ut omnis iuventus, quae in oppido remanserat,
 omnesque superioris aetatis cum liberis 
atque uxoribus publicis &lt;locis&gt; custodiisque aut muro 
ad caelum manus tenderent aut templa deorum immortalium
 adirent et ante simulacra proiecti victoriam ab 
dis exposcerent. </p>
</div>
<div type="section" n="4">
<p>neque erat quisquam omnium, quin 
in eius diei casu suarum omnium fortunarum eventum
 consistere existimaret. </p>
</div>
<div type="section" n="5">
<p>nam et honesti ex iuventute
 et cuiusque aetatis amplissimi nominatim evocati 
atque obsecrati navis conscenderant, ut siquid adversi 
accidisset, ne ad conandum quidem sibi quicquam reliqui
 fore viderent; si superavissent, vel domesticis opibus
 vel externis auxiliis de salute urbis confiderent. </p>
</div>
</div>
<div type="chapter" n="6">
<div type="section" n="1">
<p rend="indent(2)">Commisso proelio Massiliensibus res nulla ad 
virtutem defuit. sed memores eorum praeceptorum, 
quae paulo ante ab suis acceperant, hoc animo decertabant,
 ut nullum aliud tempus ad conandum habituri 
viderentur, et quibus in pugna vitae periculum accideret,
 non ita multo se reliquorum civium fatum antecedere
 existimarent, quibus urbe capta eadem esset 
belli fortuna patienda. </p>
</div>
<div type="section" n="2">
<p>diductisque nostris paulatim 
navibus et artificio gubernatorum et mobilitati navium 
locus dabatur, et siquando nostri facultatem nacti ferreis
 manibus iniectis navem religaverant, undique suis 
laborantibus succurrebant. </p>
</div>
<div type="section" n="3">
<p>neque vero coniuncti Albici
 comminus pugnando deficiebant neque multum cedebant
 virtute nostris. simul ex minoribus navibus 
magna vis eminus missa telorum multa nostris de improviso
 imprudentibus atque inpeditis vulnera inferebant.
 </p>
</div>
<div type="section" n="4">
<p>conspicataeque naves triremes duae navem 
D. Bruti, quae ex insigni facile agnosci poterat, duabus <pb/> 
ex partibus sese in eam incitaverant. sed tantum re 
provisa Brutus celeritate navis enisus est ut parvo 
momento antecederet. </p>
</div>
<div type="section" n="5">
<p>illae adeo graviter inter se incitatae
 conflixerunt, ut vehementissime utraque ex concursu
 laborarent, altera vero praefracto rostro tota 
conlabefieret. </p>
</div>
<div type="section" n="6">
<p>qua re animadversa, quae proximae ei 
loco ex Bruti classe naves erant, in eas inpeditas impetum
 faciunt celeriterque ambas deprimunt. </p>
</div>
</div>
<div type="chapter" n="7">
<div type="section" n="1">
<p rend="indent(2)">Sed Nasidianae naves nullo usui fuerunt celeriterque
 pugna excesserunt. non enim has aut conspectus
 patriae aut propinquorum praecepta ad extremum
 vitae periculum adire cogebant. </p>
</div>
<div type="section" n="2">
<p>itaque ex eo 
numero navium nulla desiderata est; ex Massiliensium 
classe <hi rend="small-caps">v</hi> sunt depressae, <hi rend="small-caps">iiii</hi> captae, una cum Nasidianis
 profugit; quae omnes citeriorem Hispaniam petiverunt.
 </p>
</div>
<div type="section" n="3">
<p>at ex reliquis una praemissa Massiliam huius 
nuntii perferendi gratia cum iam adpropinquaret urbi, 
omnis sese multitudo ad cognoscendum effudit, et re 
cognita tantus luctus excepit, ut urbs ab hostibus capta 
eodem vestigio videretur. </p>
</div>
<div type="section" n="4">
<p>Massilienses tamen nihilo setius
 ad defensionem urbis reliqua apparare coeperunt. </p>
</div>
</div>
<div type="chapter" n="8">
<div type="section" n="1">
<p rend="indent(2)">Est animadversum ab legionariis, qui dextram 
partem operis administrabant, ex crebris hostium 
eruptionibus magno sibi esse praesidio posse, si ibi 
pro castello ac receptaculo turrim ex latere sub muro 
fecissent. quam primo ad repentinos incursus humilem
 parvamque fecerunt. </p>
</div>
<div type="section" n="2">
<p>huc se referebant; hinc, siqua 
maior oppresserat vis, propugnabant; hinc ad repellendum
 et prosequendum hostem procurrebant. patebat
 haec quoquoversus pedes <hi rend="small-caps">xxx</hi>, sed parietum crassitudo
 pedes <hi rend="small-caps">v</hi>. </p>
</div>
<div type="section" n="3">
<p>postea vero, ut est rerum omnium magister
 usus, hominum adhibita sollertia inventum est <pb/> 
magno esse usui posse, si haec esset in altitudinem 
turris elata. id hac ratione perfectum est. </p>
</div>
</div>
<div type="chapter" n="9">
<div type="section" n="1">
<p rend="indent(2)">Ubi turris altitudo perducta est ad contabulationem,
 eam in parietes instruxerunt, ita ut capita 
tignorum extrema parietum structura tegerentur, nequid
 emineret, ubi ignis hostium adhaeresceret. </p>
</div>
<div type="section" n="2">
<p>hanc 
insuper contignationem, quantum tectum plutei ac vinearum
 passum est, latericulo adstruxerunt supraque 
eum locum duo tigna transversa iniecerunt non longe 
ab extremis parietibus, quibus suspenderent eam contignationem
 quae turri tegimento esset futura, supraque
 ea tigna derecto transversas trabes iniecerunt easque
 axibus religaverunt. </p>
</div>
<div type="section" n="3">
<p>has trabes paulo longiores 
atque eminentiores quam extremi parietes erant, effecerunt
 ut esset ubi tegimenta praependere possent ad 
defendendos ictus ac repellendos, cum infra eam contignationem
 parietes extruerentur; </p>
</div>
<div type="section" n="4">
<p>eamque contabulationem
 summam lateribus lutoque constraverunt, nequid
 ignis hostium nocere posset, centonesque insuper 
iniecerunt, ne aut tela tormentis missa tabulationem 
perfringerent, aut saxa ex catapultis latericium discuterent.
 </p>
</div>
<div type="section" n="5">
<p>storias autem ex funibus ancorariis tres in 
longitudinem parietum turris latas <hi rend="small-caps">iiii</hi> pedes fecerunt 
easque ex tribus partibus quae ad hostes vergebant, 
eminentibus trabibus circum turrim praependentes religaverunt;
 quod unum genus tegimenti aliis locis 
erant experti nullo telo neque tormento traici posse. </p>
</div>
<div type="section" n="6">
<p>ubi vero ea pars turris, quae erat perfecta, tecta atque 
munita est ab omni ictu hostium, pluteos ad alia opera <pb/> 
abduxerunt; turris tectum per se ipsum pressionibus 
</p>
</div>
<div type="section" n="7">
<p>ex contignatione prima suspendere ac tollere coeperunt.
 ubi quantum storiarum demissio patiebatur, tantum
 elevarant, intra haec tegimenta abditi atque muniti
 parietes lateribus exstruebant, rursusque alia 
pressione ad aedificandum sibi locum expediebant. </p>
</div>
<div type="section" n="8">
<p>ubi 
tempus alterius contabulationis videbatur, tigna item 
ut primo tecta extremis lateribus instruebant exque 
ea contignatione rursus summam contabulationem storiasque
 elevabant. </p>
</div>
<div type="section" n="9">
<p>ita tuto ac sine ullo vulnere ac periculo
 <hi rend="small-caps">vi</hi> tabulata exstruxerunt fenestrasque, quibus 
in locis visum est, ad tormenta mittenda in struendo 
reliquerunt. </p>
</div>
</div>
<div type="chapter" n="10">
<div type="section" n="1">
<p rend="indent(2)">Ubi ex ea turri quae circum essent opera tueri 
se posse sunt confisi, musculum pedes <hi rend="small-caps">lx</hi> longum ex 
materia bipedali, quem a turri latericia ad hostium 
turrim murumque perducerent, facere instituerunt. </p>
</div>
<div type="section" n="2">
<p>cuius musculi haec erat forma. duae primum trabes 
in solo aeque longae distantes inter se pedes <hi rend="small-caps">iiii</hi> conlocantur
 inque eis columellae pedum in altitudinem <hi rend="small-caps">v</hi> </p>
</div>
<div type="section" n="3">
<p>defiguntur. has inter se capreolis molli fastigio coniungunt,
 ubi tigna quae musculi tegendi causa ponant 
conlocentur. eo super tigna bipedalia iniciunt eaque 
laminis clavisque religant. </p>
</div>
<div type="section" n="4">
<p>ad extremum musculi tectum
 trabesque extremas quadratas regulas <hi rend="small-caps">iiii</hi> patentis 
digitos defigunt, quae lateres, qui super musculo struantur,
 contineant. </p>
</div>
<div type="section" n="5">
<p>ita fastigato atque ordinatim structo 
ut trabes erant in capreolis conlocatae, [in] lateribus 
luto, musculus ut ab igni, qui ex muro iaceretur, tutus <pb/> </p>
</div>
<div type="section" n="6">
<p>esset, contegitur. super lateres coria inducuntur, ne 
canalibus aqua immissa lateres diluere posset. coria 
autem ne rursus igni ac lapidibus corrumpantur, centonibus
 conteguntur. </p>
</div>
<div type="section" n="7">
<p>hoc opus omne tectum vineis ad 
ipsam turrim perficiunt subitoque inopinantibus hostibus
 machinatione navali phalangis subiectis ad turrim
 hostium admovent, ut aedificio iungatur. </p>
</div>
</div>
<div type="chapter" n="11">
<div type="section" n="1">
<p rend="indent(2)">Quo malo perterriti subito oppidani saxa, quam 
maxima possunt, vectibus promovent, praecipitataque 
muro in musculum devolvunt. ictum firmitas materiae 
sustinet, et quidquid incidit, fastigio musculi elabitur. </p>
</div>
<div type="section" n="2">
<p>id ubi vident, mutant consilium; cupas taeda ac pice 
refertas incendunt easque de muro in musculum devolvunt.
 involutae labuntur, delapsae ab lateribus longuriis
 furcisque ab opere removentur. </p>
</div>
<div type="section" n="3">
<p>interim sub 
musculo milites vectibus infima saxa turris hostium, 
quibus fundamenta continebantur, convellunt. musculus
 ex turri latericia a nostris telis tormentisque defenditur;
 hostes ex muro ac turribus submoventur; </p>
</div>
<div type="section" n="4">
<p>non datur libera muri defendendi facultas. conpluribus
 iam lapidibus ex illa quae suberat turri subductis 
repentina ruina pars eius turris concidit, pars reliqua 
consequens procumbebat, cum hostes urbis direptione 
perterriti inermes cum infulis se porta foras universi 
proripiunt, ad legatos atque exercitum supplices manus
 tendunt. </p>
</div>
</div>
<div type="chapter" n="12">
<div type="section" n="1">
<p rend="indent(2)">Qua nova re oblata omnis administratio belli 
consistit, militesque aversi a proelio ad studium audiendi
 et cognoscendi feruntur. </p>
</div>
<div type="section" n="2">
<p>ubi hostes ad legatos 
exercitumque pervenerunt, universi se ad pedes proiciunt;
 orant, ut adventus Caesaris expectetur. </p>
</div>
<div type="section" n="3">
<p>captam <pb/> 
suam urbem videre, opera perfecta, turrim subrutam; 
itaque ab defensione desistere. nullam exoriri moram 
posse, quominus cum venisset, si imperata non facerent
 ad nutum, e vestigio diriperentur. </p>
</div>
<div type="section" n="4">
<p>docent, si omnino
 turris concidisset, non posse milites contineri, 
quin spe praedae in urbem inrumperent urbemque delerent.
 haec atque eiusdem generis complura ut ab hominibus
 doctis magna cum misericordia fletuque pronuntiantur.
 </p>
</div>
</div>
<div type="chapter" n="13">
<div type="section" n="1">
<p rend="indent(2)">Quibus rebus commoti legati milites ex opere 
deducunt, oppugnatione desistunt; operibus custodias 
relinquunt. </p>
</div>
<div type="section" n="2">
<p>indutiarum quodam genere misericordia 
facto adventus Caesaris expectatur. nullum ex muro, 
nullum a nostris mittitur telum; ut re confecta omnes 
curam et diligentiam remittunt. </p>
</div>
<div type="section" n="3">
<p>Caesar enim per litteras
 Trebonio magnopere mandaverat, ne per vim oppidum
 expugnari pateretur, ne gravius permoti milites 
et defectionis odio et contemptione sui et diutino labore 
omnes puberes interficerent; </p>
</div>
<div type="section" n="4">
<p>quod se facturos minabantur
 aegreque tunc sunt retenti, quin oppidum inrumperent,
 graviterque eam rem tulerunt, quod stetisse 
per Trebonium, quominus oppido potirentur, videbatur. </p>
</div>
</div>
<div type="chapter" n="14">
<div type="section" n="1">
<p rend="indent(2)">At hostes sine fide tempus atque occasionem 
fraudis ac doli quaerunt, interiectisque aliquot diebus, 
nostris languentibus atque animo remissis, subito meridiano
 tempore, cum alius discessisset, alius ex diutino
 labore in ipsis operibus quieti se dedisset, arma 
vero omnia reposita contectaque essent, portis se foras 
erumpunt, secundo magnoque vento ignem operibus 
inferunt. </p>
</div>
<div type="section" n="2">
<p>hunc sic distulit ventus, uti uno tempore 
agger plutei testudo turris tormenta flammam conciperent
 et prius haec omnia consumerentur, quam <pb/> </p>
</div>
<div type="section" n="3">
<p>quemadmodum accidisset, animadverti posset. nostri 
repentina fortuna permoti arma quae possunt adripiunt,
 alii ex castris sese incitant. fit in hostis impetus.
 eorum * * * sed &lt;de&gt; muro sagittis tormentisque
 fugientes persequi prohibentur. </p>
</div>
<div type="section" n="4">
<p>illi sub murum
 se recipiunt ibique musculum turrimque latericiam
 libere incendunt. ita multorum mensum labor 
hostium perfidia et vi tempestatis puncto temporis interiit.
 </p>
</div>
<div type="section" n="5">
<p>temptaverunt hoc idem Massilienses postero die. 
eandem nacti tempestatem maiore cum fiducia ad alteram
 turrim aggeremque eruptione pugnaverunt multumque
 ignem intulerunt. </p>
</div>
<div type="section" n="6">
<p>sed ut superioris temporis 
contentionem nostri omnem remiserant, ita proximi 
diei casu admoniti omnia ad defensionem paraverant. 
itaque multis interfectis reliquos infecta re in oppidum 
reppulerunt. </p>
</div>
</div>
<div type="chapter" n="15">
<div type="section" n="1">
<p rend="indent(2)">Trebonius ea quae sunt amissa multo maiore 
militum studio administrare et reficere instituit. nam 
ubi tantos suos labores et apparatus male cecidisse 
viderunt, indutiisque per scelus violatis suam virtutem 
inrisui fore perdoluerunt, quod, unde agger omnino 
conportari posset, nihil erat reliquum, omnibus arboribus
 longe lateque in finibus Massiliensium excisis et 
convectis, aggerem novi generis atque inauditum ex 
latericiis duobus muris senum pedum crassitudine atque
 eorum murorum contignatione facere instituerunt 
aequa fere altitudine, atque ille congesticius ex materia
 fuerat agger. </p>
</div>
<div type="section" n="2">
<p>ubi aut spatium inter muros aut 
imbecillitas materiae postulare videretur, pilae interponuntur,
 traversaria tigna iniciuntur, quae firmamento <pb/> 
 esse possint, et quidquid est contignatum, cratibus
 consternitur, crates luto integuntur. </p>
</div>
<div type="section" n="3">
<p>sub tecto 
miles dextra ac sinistra muro tectus, adversus plutei 
obiectu, operi quaecumque sunt usui, sine periculo 
subportat. </p>
</div>
<div type="section" n="4">
<p>celeriter res administratur; diuturni laboris
 detrimentum sollertia et virtute militum brevi reconciliatur.
 portae, quibus locis videtur, eruptionis 
causa in muro relinquuntur. </p>
</div>
</div>
<div type="chapter" n="16">
<div type="section" n="1">
<p rend="indent(2)">Quod ubi hostes viderunt, ea, quae diu longoque
 spatio refici non posse sperassent, paucorum dierum
 opera et labore ita refecta, ut nullus perfidiae 
neque eruptioni locus esset, neque quicquam omnino 
relinqueretur, qua aut telis militibus aut igni operibus 
</p>
</div>
<div type="section" n="2">
<p>noceri posset, eodemque exemplo sentiunt totam urbem,
 qua sit aditus ab terra, muro turribusque circumiri
 posse, sic ut ipsis consistendi in suis munitionibus
 locus non esset, cum paene inaedificata in 
muris ab exercitu nostro moenia viderentur, ac telum 
</p>
</div>
<div type="section" n="3">
<p>manu coiceretur, suorumque tormentorum usum, quibus
 ipsi magna speravissent, spatii propinquitate interire
 parique condicione ex muro ac turribus bellandi data 
se virtute nostris adaequare non posse intellegunt, ad 
easdem deditionis condiciones recurrunt. </p>
</div>
</div>
<div type="chapter" n="17">
<div type="section" n="1">
<p rend="indent(2)">M. Varro in ulteriore Hispania initio cognitis 
iis rebus quae sunt in Italia gestae, diffidens Pompeianis
 rebus amicissime de Caesare loquebatur: </p>
</div>
<div type="section" n="2">
<p>praeoccupatum
 sese legatione ab Cn. Pompeio, teneri obstrictum
 fide; necessitudinem quidem sibi nihilo minorem
 cum Caesare intercedere, neque se ignorare, 
quod esset officium legati, qui fiduciariam operam optineret, <pb/> 
 quae vires suae, quae voluntas erga Caesarem 
totius provinciae. </p>
</div>
<div type="section" n="3">
<p>haec omnibus ferebat sermonibus 
neque se in ullam partem movebat. </p>
</div>
<div type="section" n="4">
<p>postea vero quam 
Caesarem ad Massiliam detineri cognovit, copias Petrei
 cum exercitu Afrani esse coniunctas, magna 
auxilia convenisse, magna esse in spe atque expectari, 
et consentire omnem citeriorem provinciam, quaeque 
postea acciderant, de angustiis ad Ilerdam rei frumentariae
 accepit, atque haec ad eum elatius atque inflatius
 Afranius perscribebat, se quoque ad motus fortunae
 movere coepit. </p>
</div>
</div>
<div type="chapter" n="18">
<div type="section" n="1">
<p rend="indent(2)">Dilectum habuit tota provincia, legionibus conpletis
 duabus cohortes circiter <hi rend="small-caps">xxx</hi> alarias addidit. 
frumenti magnum numerum coegit, quod Massiliensibus,
 item quod Afranio Petreioque mitteret. naves 
longas <hi rend="small-caps">x</hi> Gaditanis ut facerent imperavit, conplures 
praeterea [in] Hispali faciendas curavit. </p>
</div>
<div type="section" n="2">
<p>pecuniam omnem
 omniaque ornamenta ex fano Herculis in oppidum
 Gadis contulit; eo sex cohortes praesidii causa 
ex provincia misit Gaiumque Gallonium equitem Romanum
 familiarem Domiti, qui eo procurandae hereditatis
 causa venerat missus a Domitio, oppido Gadibus
 praefecit; arma omnia privata ac publica in 
domum Galloni contulit. </p>
</div>
<div type="section" n="3">
<p>ipse habuit graves in Caesarem
 contiones. saepe ex tribunali praedicavit adversa 
Caesarem proelia fecisse, magnum numerum ab eo 
militum ad Afranium perfugisse; haec se certis nuntiis,
 certis auctoribus comperisse. </p>
</div>
<div type="section" n="4">
<p>quibus rebus perterritos
 civis Romanos eius provinciae sibi ad rem publicam
 administrandam HS <hi rend="small-caps">ccxxx</hi> et argenti pondo <hi rend="small-caps">xx</hi> <pb/> </p>
</div>
<div type="section" n="5">
<p>milia, tritici modios <hi rend="small-caps">cxx</hi> milia polliceri coegit. quas 
Caesari esse amicas civitates arbitrabatur, his graviora
 onera iniungebat praesidiaque eo deducebat, et 
iudicia in privatos reddebat, qui verba atque orationem 
adversus rem publicam habuissent; eorum bona in 
publicum addicebat. provinciam omnem in sua et Pompei
 verba iusiurandum adigebat. </p>
</div>
<div type="section" n="6">
<p>cognitis iis rebus 
quae sunt gestae in citeriore Hispania, bellum parabat. 
ratio autem haec erat belli, ut se cum <hi rend="small-caps">ii</hi> legionibus Gadis
 conferret, naves frumentumque omne ibi contineret;
 provinciam enim omnem Caesaris rebus favere 
cognoverat. in insula frumento navibusque comparatis
 bellum duci non difficile existimabat. </p>
</div>
<div type="section" n="7">
<p rend="indent(2)">Caesar etsi multis necessariisque rebus in Italiam 
revocabatur, tamen constituerat nullam partem belli 
in Hispaniis relinquere, quod magna esse Pompei beneficia
 et magnas clientelas in citeriore provincia sciebat. </p>
</div>
</div>
<div type="chapter" n="19">
<div type="section" n="1">
<p rend="indent(2)">Itaque duabus legionibus missis in ulteriorem 
Hispaniam cum Q. Cassio, tribuno plebis, ipse cum <hi rend="small-caps">dc</hi> 
equitibus magnis itineribus praegreditur edictumque 
praemittit, ad quam diem magistratus principesque 
omnium civitatum sibi esse praesto Cordubae vellet. </p>
</div>
<div type="section" n="2">
<p>quo edicto tota provincia pervulgato nulla fuit civitas, 
quin ad id tempus partem senatus Cordubam mitteret, 
non civis Romanus paulo notior, quin ad diem conveniret.
 </p>
</div>
<div type="section" n="3">
<p>simul ipse Cordubae conventus per se portas 
Varroni clausit, custodias vigiliasque in turribus muroque
 disposuit, cohortis duas, quae colonicae appellabantur,
 cum eo casu venissent, tuendi oppidi causa 
apud se retinuit. </p>
</div>
<div type="section" n="4">
<p>isdem diebus Carmonenses, quae est <pb/> 
longe firmissima totius provinciae civitas, deductis tribus
 in arcem oppidi cohortibus a Varrone praesidio, 
per se cohortes eiecit portasque praeclusit. </p>
</div>
</div>
<div type="chapter" n="20">
<div type="section" n="1">
<p rend="indent(2)">Hoc vero magis properare Varro, ut cum legionibus
 quam primum Gadis contenderet, ne itinere 
aut traiectu intercluderetur; tanta ac tam secunda in 
Caesarem voluntas provinciae reperiebatur. </p>
</div>
<div type="section" n="2">
<p>progresso 
ei paulo longius litterae Gadibus redduntur, simulatque
 sit cognitum de edicto Caesaris, consensisse Gaditanos
 principes cum tribunis cohortium quae essent 
ibi in praesidio, ut Gallonium ex oppido expellerent, 
urbem insulamque Caesari servarent. </p>
</div>
<div type="section" n="3">
<p>hoc inito consilio
 denuntiavisse Gallonio, ut sua sponte, dum sine 
periculo liceret, excederet Gadibus; si id non fecisset, 
sibi consilium capturos. hoc timore adductum Gallonium
 Gadibus excessisse. </p>
</div>
<div type="section" n="4">
<p>his cognitis rebus altera ex 
duabus legionibus, quae vernacula appellabatur, ex 
castris Varronis adstante et inspectante ipso signa 
sustulit seseque Hispalim recepit atque in foro et porticibus
 sine maleficio consedit. </p>
</div>
<div type="section" n="5">
<p>quod factum adeo eius 
conventus cives Romani comprobaverunt, ut domum 
ad se quisque hospitio cupidissime reciperet. </p>
</div>
<div type="section" n="6">
<p>quibus 
rebus perterritus Varro, cum itinere converso sese Italicam
 venturum praemisisset, certior ab suis factus est 
praeclusas esse portas. </p>
</div>
<div type="section" n="7">
<p>tum vero omni interclusus itinere
 ad Caesarem mittit paratum se esse legionem, cui 
iusserit, tradere. ille ad eum Sex. Caesarem mittit atque 
huic tradi iubet. </p>
</div>
<div type="section" n="8">
<p>tradita legione Varro Cordubam ad 
Caesarem venit; relatis ad eum publicis cum fide rationibus,
 quod penes eum est pecuniae, tradit, et, quid ubique 
habeat frumenti ac navium, ostendit. <pb/> </p>
</div>
</div>
<div type="chapter" n="21">
<div type="section" n="1">
<p rend="indent(2)">Caesar contione habita Cordubae omnibus generatim
 gratias agit: civibus Romanis, quod oppidum 
in sua potestate studuissent habere, Hispanis, quod 
praesidia expulissent, Gaditanis, quod conatus adversariorum
 infregissent seseque in libertatem vindicavissent,
 tribunis militum centurionibusque, qui eo praesidii
 causa venerant, quod eorum consilia sua virtute 
confirmavissent. </p>
</div>
<div type="section" n="2">
<p>pecunias, quas erant in publicum 
Varroni cives Romani polliciti, remittit; bona restituit 
iis quos liberius locutos hanc poenam tulisse cognoverat.
 </p>
</div>
<div type="section" n="3">
<p>tributis quibusdam publicis privatisque praemiis 
reliquos in posterum bona spe complet biduumque Cordubae
 commoratus Gadis proficiscitur; pecunias monimentaque
 quae ex fano Herculis conlata erant in 
privatam domum, referri in templum iubet. </p>
</div>
<div type="section" n="4">
<p>provinciae 
Q. Cassium praeficit; huic <hi rend="small-caps">iiii</hi> legiones adtribuit. ipse 
iis navibus quas M. Varro quasque Gaditani iussu 
Varronis fecerant, Tarraconem paucis diebus pervenit. 
ibi totius fere citerioris provinciae legationes Caesaris 
adventum exspectabant. </p>
</div>
<div type="section" n="5">
<p>eadem ratione privatim ac 
publice quibusdam civitatibus habitis honoribus Tarracone
 discedit pedibusque Narbonem atque inde Massiliam
 pervenit. ibi legem de dictatore latam seseque 
dictatorem dictum a M. Lepido praetore cognoscit. </p>
</div>
</div>
<div type="chapter" n="22">
<div type="section" n="1">
<p rend="indent(2)">Massilienses omnibus defessi malis, rei frumentariae
 ad summam inopiam adducti, bis proelio 
navali superati, crebris eruptionibus fusi, gravi etiam 
pestilentia conflictati ex diutina conclusione et mutatione
 victus—panico enim vetere atque hordeo corrupto
 omnes alebantur, quod ad huiusmodi casus antiquitus
 paratum in publicum contulerant—deiecta <pb/> 
turri, labefacta magna parte muri, auxiliis provinciarum
 et exercituum desperatis, quos in Caesaris potestatem
 venisse cognoverant, sese dedere sine fraude 
constituunt. </p>
</div>
<div type="section" n="2">
<p>sed paucis ante diebus L. Domitius cognita
 Massiliensium voluntate navibus <hi rend="small-caps">iii</hi> comparatis, 
ex quibus duas familiaribus suis adtribuerat, unam 
ipse conscenderat, nactus turbidam tempestatem profectus
 est. </p>
</div>
<div type="section" n="3">
<p>hunc conspicatae naves quae iussu Bruti 
consuetudine cotidiana ad portum excubabant, sublatis 
ancoris sequi coeperunt. </p>
</div>
<div type="section" n="4">
<p>ex his unum ipsius navigium 
contendit et fugere perseveravit auxilioque tempestatis
 ex conspectu abiit, duo perterrita concursu nostrarum
 navium sese in portum receperunt. </p>
</div>
<div type="section" n="5">
<p>Massilienses 
arma tormentaque ex oppido, ut est imperatum, proferunt,
 navis ex portu navalibusque educunt, pecuniam 
ex publico tradunt. </p>
</div>
<div type="section" n="6">
<p>quibus rebus confectis Caesar 
magis eos pro nomine et vetustate quam pro meritis 
in se civitatis conservans, duas ibi legiones praesidio 
relinquit, ceteras in Italiam mittit; ipse ad urbem proficiscitur.
 </p>
</div>
</div>
<div type="chapter" n="23">
<div type="section" n="1">
<p rend="indent(2)">Isdem temporibus C. Curio in Africam profectus
 ex Sicilia et iam ab initio copias P. Atti Vari 
despiciens duas legiones ex <hi rend="small-caps">iiii</hi> quas a Caesare acceperat,
 <hi rend="small-caps">d</hi> equites transportabat biduoque et noctibus 
tribus navigatione consumptis adpellit ad eum locum 
qui appellatur Anquillaria. </p>
</div>
<div type="section" n="2">
<p>hic locus abest a Clupeis 
passuum <hi rend="small-caps">xxii</hi> milia habetque non incommodam aestate 
stationem et duobus eminentibus promunturiis continetur.
 </p>
</div>
<div type="section" n="3">
<p>huius adventum L. Caesar filius cum <hi rend="small-caps">x</hi> longis 
navibus ad Clupeas praestolans, quas navis Uticae ex 
praedonum bello subductas P. Attius reficiendas huius <pb/> 
belli causa curaverat, veritus navium multitudinem ex 
alto refugerat, adpulsaque ad proximum litus trireme 
constrata et in litore relicta pedibus Hadrumetum perfugerat.
 </p>
</div>
<div type="section" n="4">
<p>id oppidum C. Considius Longus unius legionis
 praesidio tuebatur. reliquae Caesaris naves &lt;cognita&gt;
 eius fuga se Hadrumetum receperunt. </p>
</div>
<div type="section" n="5">
<p>hunc 
secutus Marcius Rufus quaestor navibus <hi rend="small-caps">xii</hi>, quas 
praesidio onerariis navibus Curio ex Sicilia eduxerat, 
postquam in litore relictam navem conspexit, hanc remulco
 abstraxit; ipse ad C. Curionem cum classe redit. </p>
</div>
</div>
<div type="chapter" n="24">
<div type="section" n="1">
<p rend="indent(2)">Curio Marcium Uticam navibus praemittit; 
ipse eodem cum exercitu proficiscitur biduique iter 
progressus ad flumen Bagradam pervenit. </p>
</div>
<div type="section" n="2">
<p>ibi C. Caninium
 Rebilum legatum cum legionibus relinquit; ipse 
cum equitatu antecedit ad Castra exploranda Cornelia,
 quod is locus peridoneus castris habebatur. </p>
</div>
<div type="section" n="3">
<p>id 
autem est iugum derectum eminens in mare, utraque 
ex parte praeruptum atque asperum, sed tamen paulo 
leniore fastigio ab ea parte, quae ad Uticam vergit. </p>
</div>
<div type="section" n="4">
<p>abest 
derecto itinere ab Utica paulo amplius passus mille. sed 
hoc itinere est fons, quo mare succedit longius, lateque 
is locus restagnat; quem siqui vitare voluerit, <hi rend="small-caps">vi</hi> milium 
circuitu in oppidum pervenit. </p>
</div>
</div>
<div type="chapter" n="25">
<div type="section" n="1">
<p rend="indent(2)">Hoc explorato loco Curio castra Vari conspicit 
muro oppidoque coniuncta ad portam, quae appellatur 
Belica, admodum munita natura loci, una ex parte ipso 
oppido Utica, altera a theatro, quod est ante oppidum, <pb/> 
substructionibus eius operis maximis, aditu ad castra 
difficili et angusto. </p>
</div>
<div type="section" n="2">
<p>simul animadvertit multa undique 
portari atque agi plenissimis viis, quae repentini tumultus
 timore ex agris in urbem conferebantur. </p>
</div>
<div type="section" n="3">
<p>huc 
equitatum mittit, ut diriperet atque haberet loco praedae;
 eodemque tempore his rebus subsidio <hi rend="small-caps">dc</hi> equites 
Numidae ex oppido peditesque <hi rend="small-caps">cccc</hi> mittuntur a Varo, 
quos auxilii causa rex Iuba paucis diebus ante Uticam 
miserat. </p>
</div>
<div type="section" n="4">
<p>huic et paternum hospitium cum Pompeio et 
simultas cum Curione intercedebat, quod tribunus plebis 
legem promulgaverat, qua lege regnum Iubae publicaverat.
 </p>
</div>
<div type="section" n="5">
<p>concurrunt equites inter se; neque vero primum 
impetum nostrorum Numidae ferre potuerunt, sed interfectis
 circiter <hi rend="small-caps">cxx</hi> reliqui se in castra ad oppidum receperunt.
 </p>
</div>
<div type="section" n="6">
<p>interim adventu longarum navium Curio pronuntiari
 onerariis navibus iubet, quae stabant ad Uticam 
numero circiter <hi rend="small-caps">cc</hi>, se in hostium habiturum loco, qui 
non ex vestigio ad Castra Cornelia naves traduxisset. </p>
</div>
<div type="section" n="7">
<p>qua pronuntiatione facta temporis puncto sublatis ancoris
 omnes Uticam relinquunt et, quo imperatum est, 
transeunt. quae res omnium rerum copia complevit 
exercitum. </p>
</div>
</div>
<div type="chapter" n="26">
<div type="section" n="1">
<p rend="indent(2)">His rebus gestis Curio se in castra ad Bagradam 
recipit atque universi exercitus conclamatione imperator 
appellatur, posteroque die Uticam exercitum ducit et 
prope oppidum castra ponit. </p>
</div>
<div type="section" n="2">
<p>nondum opere castrorum 
perfecto equites ex statione nuntiant magna auxilia 
equitum peditumque ab rege missa Uticam venire; 
eodemque tempore vis magna pulveris cernebatur, et 
vestigio temporis primum agmen erat in conspectu. </p>
</div>
<div type="section" n="3">
<p>novitate
 rei Curio permotus praemittit equites, qui primum 
impetum sustineant ac morentur; ipse celeriter ab opere <pb/> </p>
</div>
<div type="section" n="4">
<p>deductis legionibus aciem instruit. equitesque committunt 
proelium, et, priusquam plane legiones explicari et consistere
 possent, tota auxilia regis impedita ac perturbata, 
quod nullo ordine et sine timore iter fecerant, in fugam 
[se] coiciunt, equitatuque omni fere incolumi, quod se 
per litora celeriter in oppidum recipit, magnum peditum 
numerum interficiunt. </p>
</div>
</div>
<div type="chapter" n="27">
<div type="section" n="1">
<p rend="indent(2)">Proxima nocte centuriones Marsi duo ex castris 
Curionis cum manipularibus suis <hi rend="small-caps">xxii</hi> ad Attium Varum 
perfugiunt. </p>
</div>
<div type="section" n="2">
<p>hi sive vere quam habuerant opinionem ad 
eum perferunt, sive etiam auribus Vari serviunt—nam 
quae volumus, ea credimus libenter, et quae sentimus 
ipsi, reliquos sentire speramus—confirmant quidem 
certe totius exercitus animos alienos esse a Curione, 
maximeque opus esse in conspectum exercitus venire et 
conloquendi dare facultatem. </p>
</div>
<div type="section" n="3">
<p>qua opinione adductus 
Varus postero die mane legiones ex castris educit. facit 
idem Curio, atque una valle non magna interiecta suas 
uterque copias instruit. </p>
</div>
</div>
<div type="chapter" n="28">
<div type="section" n="1">
<p rend="indent(2)">Erat in exercitu Vari Sex. Quintilius Varus 
quem fuisse Corfinii supra demonstratum est. hic dimissus
 a Caesare in Africam venerat, legionesque eas 
traduxerat Curio, quas superioribus temporibus Corfinio
 receperat Caesar, adeo ut paucis mutatis centurionibus
 idem ordines manipulique constarent. </p>
</div>
<div type="section" n="2">
<p>hanc nanctus 
appellationis causam Quintilius circumire aciem Curionis
 atque obsecrare milites coepit, ne primi sacramenti,
 quod apud Domitium atque apud se quaestorem 
dixissent, memoriam deponerent, neu contra eos arma 
ferrent, qui eadem essent usi fortuna eademque in obsidione <pb/> 
 perpessi, neu pro iis pugnarent, a quibus &lt;per&gt; </p>
</div>
<div type="section" n="3">
<p>contumeliam perfugae appellarentur. huc pauca ad spem 
largitionis addidit, quae ab sua liberalitate, si se atque 
Attium secuti essent, expectare deberent. </p>
</div>
<div type="section" n="4">
<p>hac habita 
oratione nullam in partem ab exercitu Curionis fit 
significatio, atque ita suas uterque copias reducit. </p>
</div>
</div>
<div type="chapter" n="29">
<div type="section" n="1">
<p rend="indent(2)">Atque in castris Curionis magnus omnium incessit
 timor animis; is variis hominum sermonibus celeriter
 augetur. unusquisque enim opiniones fingebat, et 
ad id, quod ab alio audierat, sui aliquid timoris addebat. </p>
</div>
<div type="section" n="2">
<p>hoc ubi uno auctore ad plures permanaverat atque alius 
alii tradiderat, plures auctores eius rei videbantur. </p>
</div>
<div type="section" n="3">
<p>civile bellum; genus hominum; quod liceret, libere facere 
et sequi quod vellet. legiones hae quae paulo ante apud 
adversarios fuerant; nam etiam Caesaris beneficia mutaverat
 consuetudo qua offerrentur; municipia etiam diversis
 partibus coniuncta—aeque enim ex Marsis 
Paelignisque veniebant—, ut qui superiore nocte in 
contuberniis commilitonesque; </p>
</div>
<div type="section" n="4">
<p>nonnulli graviora; sermones
 militum; dubia durius accipiebantur, nonnulla 
etiam ab his, qui diligentiores videri volebant, fingebantur.
 </p>
</div>
</div>
<div type="chapter" n="30">
<div type="section" n="1">
<p rend="indent(2)">Quibus de causis consilio convocato de summa 
rerum deliberare incipit. </p>
</div>
<div type="section" n="2">
<p>erant sententiae, quae conandum
 omnibus modis castraque Vari oppugnanda censerent,
 quod &lt;in&gt; huiusmodi militum consiliis otium 
maxime contrarium esse arbitrarentur. postremo praestare
 dicebant per virtutem in pugna belli fortunam 
experiri, quam desertos et circumventos ab suis gra- <pb/> </p>
</div>
<div type="section" n="3">
<p>vissimum supplicium perpeti. erant, qui censerent de 
tertia vigilia in Castra Cornelia recedendum, ut maiore 
spatio temporis interiecto militum mentes sanarentur, 
simul siquid gravius accidisset, magna multitudine 
navium et tutius et facilius in Siciliam receptus daretur. </p>
</div>
</div>
<div type="chapter" n="31">
<div type="section" n="1">
<p rend="indent(2)">Curio utrumque improbans consilium, quantum
 alteri sententiae deesset animi, tantum alteri superesse
 dicebat; hos turpissimae fugae rationem habere, 
illos etiam iniquo loco dimicandum putare. </p>
</div>
<div type="section" n="2">
<p>'qua enim,' 
inquit, 'fiducia et opere et natura loci munitissima castra 
expugnari posse confidimus? </p>
</div>
<div type="section" n="3">
<p>aut vero quid proficimus, 
si accepto magno detrimento ab oppugnatione castrorum 
discedimus? quasi non et felicitas rerum gestarum exercitus
 benevolentiam imperatoribus et res adversae odia 
concilient. </p>
</div>
<div type="section" n="4">
<p>castrorum autem mutatio quid habet nisi 
turpem fugam et desperationem omnium et alienationem 
exercitus? nam neque pudentis suspicari oportet sibi 
parum credi neque improbos scire sese timeri, quod illis 
licentiam timor augeat noster, his &lt;suspicio&gt; studia 
deminuat. </p>
</div>
<div type="section" n="5">
<p>quodsi iam,' inquit, 'haec explorata habeamus, 
quae de exercitus alienatione dicuntur, quae quidem 
ego aut omnino falsa aut certe minora opinione esse 
confido, quanto haec dissimulari et occultari, quam per 
nos confirmari praestet? </p>
</div>
<div type="section" n="6">
<p>an non, uti corporis vulnera, 
ita exercitus incommoda sunt tegenda, ne spem adversariis
 augeamus? </p>
</div>
<div type="section" n="7">
<p>at etiam, ut media nocte proficiscamur,
 addunt, quo maiorem, credo, licentiam habeant, 
qui peccare conentur. namque huiusmodi res aut pudore <pb/> 
 aut metu tenentur, quibus rebus nox maxime adversaria
 est. </p>
</div>
<div type="section" n="8">
<p>quare neque tanti sum animi, ut sine spe 
castra obpugnanda censeam, neque tanti timoris, uti 
spe deficiam, atque omnia prius experienda arbitror 
magnaque ex parte iam me una vobiscum de re iudicium 
facturum confido.' </p>
</div>
</div>
<div type="chapter" n="32">
<div type="section" n="1">
<p rend="indent(2)">Dimisso consilio contionem advocat militum. 
commemorat, quo sit eorum usus studio ad Corfinium 
Caesar, ut magnam partem Italiae beneficio atque auctoritate
 eorum suam fecerit. </p>
</div>
<div type="section" n="2">
<p>'vos enim vestrumque factum,' 
inquit, 'omnia deinceps municipia sunt secuta, neque 
sine causa et Caesar amicissime de vobis et illi gravissime
 iudicaverunt. </p>
</div>
<div type="section" n="3">
<p>Pompeius enim nullo proelio pulsus 
vestri facti praeiudicio demotus Italia excessit; Caesar 
me, quem sibi carissimum habuit, provinciam Siciliam 
atque Africam, sine quibus urbem atque Italiam tueri 
non potest, vestrae fidei commisit. </p>
</div>
<div type="section" n="4">
<p>at sunt qui vos hortentur,
 ut a nobis desciscatis. quid enim est illis optatius 
quam uno tempore et nos circumvenire et vos nefario 
scelere obstringere? aut quid irati gravius de vobis 
sentire possunt, quam ut eos prodatis, qui se vobis 
omnia debere iudicant, in eorum potestatem veniatis, qui 
se per vos perisse existimant? </p>
</div>
<div type="section" n="5">
<p>an vero in Hispania res 
gestas Caesaris non audistis? duos pulsos exercitus, 
duos superatos duces, duas receptas provincias? haec 
acta diebus <hi rend="small-caps">xl</hi>, quibus in conspectum adversariorum 
venerit Caesar? </p>
</div>
<div type="section" n="6">
<p>an qui incolumes resistere non potuerunt,
 perditi resistant? vos autem incerta victoria 
Caesarem secuti diiudicata iam belli fortuna victum 
sequamini, cum vestri officii praemia percipere debeatis? </p>
</div>
<div type="section" n="7">
<p>desertos enim se ac proditos a vobis dicunt et prioris 
sacramenti mentionem faciunt. </p>
</div>
<div type="section" n="8">
<p>vosne vero L. Domitium, <pb/> 
an vos Domitius deseruit? nonne extremam pati fortunam
 paratos proiecit ille? non sibi clam vobis salutem
 fuga petivit? non proditi per illum Caesaris beneficio
 estis conservati? </p>
</div>
<div type="section" n="9">
<p>sacramento quidem vos tenere 
qui potuit, cum proiectis fascibus et deposito imperio 
privatus et captus ipse in alienam venisset potestatem? </p>
</div>
<div type="section" n="10">
<p>relinquitur nova religio, ut eo neglecto sacramento, 
quo tenemini, respiciatis illud, quod deditione ducis et 
capitis deminutione sublatum est. </p>
</div>
<div type="section" n="11">
<p>at, credo, si Caesarem
 probatis, in me offenditis. qui de meis in vos 
meritis praedicaturus non sum, quae sunt adhuc et 
mea voluntate et vestra exspectatione leviora; sed tamen
 sui laboris milites semper eventu belli praemia 
petiverunt, qui qualis sit futurus, ne vos quidem dubitatis.
 diligentiam quidem nostram aut, quem ad finem 
adhuc res processit, fortunam cur praeteream? </p>
</div>
<div type="section" n="12">
<p>an 
paenitet vos, quod salvum atque incolumem exercitum 
nulla omnino navi desiderata traduxerim? quod classem
 hostium primo impetu adveniens profligaverim? 
quod bis per biduum equestri proelio superaverim? 
quod ex portu sinuque adversariorum <hi rend="small-caps">cc</hi> naves oneratas
 abduxerim eoque illos compulerim, ut neque pedestri
 itinere neque navibus commeatu iuvari possint? </p>
</div>
<div type="section" n="13">
<p>hac vos fortuna atque his ducibus repudiatis Corfiniensem
 ignominiam, Italiae fugam, Hispaniarum deditionem—
</p>
</div>
<div type="section" n="14">
<p>Africi belli praeiudicia—sequimini. equidem 
me Caesaris militem dici volui, vos me imperatoris nomine
 appellavistis. cuius si vos paenitet, vestrum vobis <pb/> 
beneficium remitto, mihi meum restituite nomen, ne ad 
contumeliam honorem dedisse videamini.' </p>
</div>
</div>
<div type="chapter" n="33">
<div type="section" n="1">
<p rend="indent(2)">Qua oratione permoti milites crebro etiam dicentem
 interpellabant, ut magno cum dolore infidelitatis
 suspicionem sustinere viderentur, discedentem 
vero ex contione universi cohortantur, magno sit animo 
neubi dubitet proelium committere et suam fidem virtutemque
 experiri. </p>
</div>
<div type="section" n="2">
<p>quo facto commutata omnium et 
voluntate et opinione consensu suorum constituit Curio,
 cum primum sit data potestas, proelio rem committere,
 posteroque die productos eodem loco, quo superioribus
 diebus constiterat, in acie conlocat. </p>
</div>
<div type="section" n="3">
<p>ne Varus 
quidem Attius dubitat copias producere, sive sollicitandi 
milites sive aequo loco dimicandi detur occasio, ne facultatem
 praetermittat. </p>
</div>
</div>
<div type="chapter" n="34">
<div type="section" n="1">
<p rend="indent(2)">Erat vallis inter duas acies, ut supra demonstratum
 est, non ita magna, at difficili et arduo 
ascensu. hanc uterque si adversariorum copiae transire
 conarentur, expectabat, quo aequiore loco proelium
 committeret. </p>
</div>
<div type="section" n="2">
<p>simul ab sinistro cornu P. Atti 
equitatus omnis et una levis armaturae interiecti conplures,
 cum se in vallem demitterent, cernebantur. </p>
</div>
<div type="section" n="3">
<p>ad 
eos Curio equitatum et duas Marrucinorum cohortis 
mittit; quorum primum impetum equites hostium non 
tulerunt, sed admissis equis ad suos refugerunt; relicti
 ab his, qui una procurrerant levis armaturae, 
circumveniebantur atque interficiebantur ab nostris. 
huc tota Vari conversa acies suos fugere et concidi 
videbat. </p>
</div>
<div type="section" n="4">
<p>tum Rebilus, legatus Caesaris, quem Curio 
secum ex Sicilia duxerat, quod magnum habere usum <pb/> 
in re militari sciebat, 'perterritum' inquit 'hostem vides,
 Curio; quid dubitas uti temporis opportunitate?' </p>
</div>
<div type="section" n="5">
<p>ille unum elocutus, ut memoria tenerent milites ea 
quae pridie sibi confirmassent, sequi se iubet et praecurrit
 ante omnes. adeoque erat impedita vallis, ut in 
ascensu nisi sublevati a suis primi non facile eniterentur.
 </p>
</div>
<div type="section" n="6">
<p>sed praeoccupatus animus Attianorum militum
 timore et fuga et caede suorum nihil de resistendo
 cogitabat, omnesque iam se ab equitatu circumveniri
 arbitrabantur. itaque priusquam telum adigi 
possit aut nostri propius accederent, omnis Vari acies 
terga vertit seque in castra recepit. </p>
</div>
</div>
<div type="chapter" n="35">
<div type="section" n="1">
<p rend="indent(2)">Qua in fuga Fabius Paelignus quidam ex infimis
 ordinibus de exercitu Curionis primum agmen 
fugientium consecutus magna voce Varum nomine appellans
 requirebat, uti unus esse ex eius militibus et 
monere aliquid velle ac dicere videretur. </p>
</div>
<div type="section" n="2">
<p>ubi ille saepius
 appellatus aspexit ac restitit et quis esset aut 
quid vellet quaesivit, umerum apertum gladio appetit, 
paulumque afuit quin Varum interficeret; quod ille 
periculum sublato ad eius conatum scuto vitavit. Fabius
 a proximis militibus circumventus interficitur. </p>
</div>
<div type="section" n="3">
<p>hac fugientium multitudine ac turba portae castrorum 
occupantur atque iter impeditur, pluresque in eo loco 
sine vulnere quam in proelio aut fuga intereunt, neque 
multum afuit quin etiam castris expellerentur, ac nonnulli
 protinus eodem cursu in oppidum contenderunt. </p>
</div>
<div type="section" n="4">
<p>sed cum loci natura et munitio castrorum adiri tunc 
&lt;prohibebat, tum&gt; quod ad proelium egressi Curionis 
milites iis rebus indigebant quae ad oppugnationem 
castrorum erant usui. </p>
</div>
<div type="section" n="5">
<p>itaque Curio exercitum in castra 
reducit suis omnibus praeter Fabium incolumibus, ex <pb/> 
numero adversariorum circiter <hi rend="small-caps">dc</hi> interfectis ac <hi rend="small-caps">m</hi> 
vulneratis; qui omnes discessu Curionis multique praeterea
 per simulationem vulnerum ex castris in oppidum
 propter timorem sese recipiunt. </p>
</div>
<div type="section" n="6">
<p>qua re animadversa
 Varus et terrore exercitus cognito bucinatore in 
castris et paucis ad speciem tabernaculis relictis de 
tertia vigilia silentio exercitum in oppidum reducit. </p>
</div>
</div>
<div type="chapter" n="36">
<div type="section" n="1">
<p rend="indent(2)">Postero die Curio obsidere Uticam valloque 
circummunire instituit. erat in oppido multitudo insolens
 belli diuturnitate otii, Uticenses pro quibusdam 
Caesaris in se beneficiis illi amicissimi, conventus is 
qui ex variis generibus constaret, terror ex superioribus
 proeliis magnus. </p>
</div>
<div type="section" n="2">
<p>itaque de deditione omnes iam 
palam loquebantur et cum P. Attio agebant, ne sua pertinacia
 omnium fortunas perturbari vellet. </p>
</div>
<div type="section" n="3">
<p>haec cum 
agerentur, nuntii praemissi ab rege Iuba venerunt, qui 
illum adesse cum magnis copiis dicerent et de custodia ac 
defensione urbis hortarentur. quae res eorum perterritos 
animos confirmavit. </p>
</div>
</div>
<div type="chapter" n="37">
<div type="section" n="1">
<p rend="indent(2)">Nuntiabantur haec eadem Curioni, sed aliquamdiu
 fides fieri non poterat; tantam habebat suarum
 rerum fiduciam. </p>
</div>
<div type="section" n="2">
<p>iamque Caesaris in Hispania res 
secundae in Africam nuntiis ac litteris perferebantur. 
quibus omnibus rebus sublatus nihil contra se regem 
nisurum existimabat. </p>
</div>
<div type="section" n="3">
<p>sed ubi certis auctoribus comperit
 minus <hi rend="small-caps">v</hi> et <hi rend="small-caps">xx</hi> milibus longe ab Utica eius copias
 abesse, relictis munitionibus sese in Castra Cornelia
 recepit. </p>
</div>
<div type="section" n="4">
<p>huc frumentum comportare, castra munire,
 materiam conferre coepit, statimque in Siciliam 
misit, uti duae legiones reliquusque equitatus ad se 
mitteretur. </p>
</div>
<div type="section" n="5">
<p>castra erant ad bellum ducendum aptissima
 natura et loci munitione et maris propinquitate <pb/> 
et aquae et salis copia, cuius magna vis iam ex proximis
 erat salinis eo congesta. </p>
</div>
<div type="section" n="6">
<p>non materia multitudine 
arborum, non frumentum, cuius erant plenissimi agri, 
deficere poterat. itaque omnium suorum consensu Curio 
reliquas copias expectare et bellum ducere parabat. </p>
</div>
</div>
<div type="chapter" n="38">
<div type="section" n="1">
<p rend="indent(2)">His constitutis rebus probatisque consiliis ex 
perfugis quibusdam oppidanis audit Iubam revocatum 
finitimo bello et controversiis Leptitanorum restitisse 
in regno et Saburram, eius praefectum, cum mediocribus
 copiis missum Uticae adpropinquare. </p>
</div>
<div type="section" n="2">
<p>his auctoribus
 temere credens consilium commutat et proelio 
rem committere constituit. multum ad hanc rem probandam
 adiuvat adulescentia, magnitudo animi, superioris
 temporis proventus, fiducia rei bene gerendae. </p>
</div>
<div type="section" n="3">
<p>his rebus impulsus equitatum omnem prima nocte ad 
castra hostium mittit ad flumen Bagradam. quibus 
praeerat Saburra, de quo ante erat auditum, sed rex 
cum omnibus copiis insequebatur et <hi rend="small-caps">vi</hi> milium passuum
 intervallo ab Saburra consederat. </p>
</div>
<div type="section" n="4">
<p>equites missi 
nocte iter conficiunt imprudentisque atque inopinantis 
hostis adgrediuntur. Numidae enim quadam barbara 
consuetudine nullis ordinibus passim consederant. </p>
</div>
<div type="section" n="5">
<p>hos 
oppressos somno dispersos adorti magnum eorum numerum
 interficiunt; multi perterriti profugiunt. quo 
facto ad Curionem equites revertuntur captivosque ad 
eum reducunt. </p>
</div>
</div>
<div type="chapter" n="39">
<div type="section" n="1">
<p rend="indent(2)">Curio cum omnibus copiis quarta vigilia exierat
 cohortibus <hi rend="small-caps">v</hi> castris praesidio relictis. progressus 
milia passuum <hi rend="small-caps">vi</hi> equites convenit, rem gestam cognovit;
 ex captivis quaerit, quis castris ad Bagradam praesit;
 respondent Saburram. </p>
</div>
<div type="section" n="2">
<p>reliqua studio itineris conficiendi
 quaerere praetermittit proximaque respiciens <pb/> 
signa, 'videtisne,' inquit 'milites, captivorum orationem 
cum perfugis convenire? abesse regem, exiguas esse 
copias missas, quae paucis equitibus pares esse non 
potuerint? </p>
</div>
<div type="section" n="3">
<p>proinde ad praedam, ad gloriam properate, 
ut iam de praemiis vestris et de referenda gratia cogitare
 incipiamus.</p>
</div>
<div type="section" n="4">
<p>' erant per se magna quae gesserant 
equites, praesertim cum eorum exiguus numerus cum 
tanta multitudine Numidarum conferretur. haec tamen 
ab ipsis inflatius commemorabantur, ut de suis homines
 laudibus libenter praedicant. </p>
</div>
<div type="section" n="5">
<p>multa praeterea spolia
 praeferebantur, capti homines equitesque producebantur,
 ut quidquid intercederet temporis, hoc omne 
victoriam morari videretur. ita spei Curionis militum 
studia non deerant. </p>
</div>
<div type="section" n="6">
<p>equites sequi iubet sese iterque 
accelerat, ut quam maxime ex fuga perterritos adoriri 
posset. at illi itinere totius noctis confecti subsequi 
non poterant atque alii alio loco resistebant. ne haec 
quidem res Curionem ad spem morabatur. </p>
</div>
</div>
<div type="chapter" n="40">
<div type="section" n="1">
<p rend="indent(2)">Iuba certior factus a Saburra de nocturno 
proelio <hi rend="small-caps">ii</hi> milia Hispanorum et Gallorum equitum, quos 
suae custodiae causa circum se habere consuerat, et 
peditum eam partem, cui maxime confidebat, Saburrae 
summittit; ipse cum reliquis copiis elephantisque <hi rend="small-caps">lx</hi> </p>
</div>
<div type="section" n="2">
<p>lentius subsequitur. suspicatus praemissis equitibus 
ipsum adfore Curionem Saburra copias equitum peditumque
 instruit atque his imperat, ut simulatione timoris
 paulatim cedant ac pedem referant; sese, cum opus 
esset, signum proelii daturum et quod rem postulare 
cognovisset imperaturum. </p>
</div>
<div type="section" n="3">
<p>Curio ad superiorem spem 
addita praesentis temporis opinione hostes fugere arbitratus
 copias ex locis superioribus in campum deducit. <pb/> </p>
</div>
</div>
<div type="chapter" n="41">
<div type="section" n="1">
<p rend="indent(2)">Quibus ex locis cum longius esset progressus, 
confecto iam labore exercitu <hi rend="small-caps">xvi</hi> milium spatio constitit.
 </p>
</div>
<div type="section" n="2">
<p>dat suis signum Saburra, aciem constituit et 
circumire ordines atque hortari incipit. sed peditatu 
dumtaxat procul ad speciem utitur, equites in aciem 
inmittit. </p>
</div>
<div type="section" n="3">
<p>non deest negotio Curio suosque hortatur, 
ut spem omnem in virtute reponant. ne militibus quidem,
 ut defessis, neque equitibus, ut paucis et labore 
confectis, studium ad pugnandum virtusque deerat; 
sed hi erant numero <hi rend="small-caps">cc</hi>, reliqui in itinere substiterant. </p>
</div>
<div type="section" n="4">
<p>hi quamcumque in partem impetum fecerant, hostes 
loco cedere cogebant, sed neque longius fugientes prosequi,
 nec vehementius equos incitare poterant. </p>
</div>
<div type="section" n="5">
<p>at 
equitatus hostium ab utroque cornu circumire aciem 
nostram et aversos proterere incipit. </p>
</div>
<div type="section" n="6">
<p>cum cohortes ex 
acie procucurrissent, Numidae integri celeritate impetum
 nostrorum effugiebant, rursusque ad ordines suos 
se recipientes circumibant et ab acie excludebant. sic 
neque in loco manere ordinesque servare, neque procurrere
 et casum subire tutum videbatur. </p>
</div>
<div type="section" n="7">
<p>hostium 
copiae submissis ab rege auxiliis crebro augebantur; 
nostros vires lassitudine deficiebant, simul ii qui vulnera
 acceperant, neque acie excedere, neque in locum 
tutum referri poterant, quod tota acies equitatu hostium
 circumdata tenebatur. </p>
</div>
<div type="section" n="8">
<p>hi de sua salute desperantes,
 ut extremo vitae tempore homines facere consuerunt,
 aut suam mortem miserabantur aut parentes 
suos commendabant, siquos ex eo periculo fortuna 
servare potuisset. plena erant omnia timoris et luctus. </p>
</div>
</div>
<div type="chapter" n="42">
<div type="section" n="1">
<p rend="indent(2)">Curio ubi perterritis omnibus neque cohortationes
 suas neque preces audiri intellegit, unam ut in 
miseris rebus spem reliquam salutis esse arbitratus <pb/> 
proximos colles capere universos atque eo signa inferri
 iubet. hos quoque praeoccupat missus a Saburra 
equitatus. </p>
</div>
<div type="section" n="2">
<p>tum vero ad summam desperationem nostri 
perveniunt et partim fugientes ab equitatu interficiuntur,
 partim integri procumbunt. </p>
</div>
<div type="section" n="3">
<p>hortatur Curionem 
Cn. Domitius praefectus equitum, cum paucis equitibus
 circumsistens, ut fuga salutem petat atque in castra 
contendat, et se ab eo non discessurum pollicetur. </p>
</div>
<div type="section" n="4">
<p>at Curio 
numquam se amisso exercitu, quem a Caesare &lt;suae&gt; 
fidei commissum acceperit, in eius conspectum reversurum
 confirmat atque ita proelians interficitur. </p>
</div>
<div type="section" n="5">
<p>equites 
ex proelio perpauci se recipiunt; sed ii quos ad novissimum
 agmen equorum reficiendorum causa substitisse 
demonstratum est, fuga totius exercitus procul animadversa
 sese incolumes in castra conferunt. milites ad 
unum omnes interficiuntur. </p>
</div>
</div>
<div type="chapter" n="43">
<div type="section" n="1">
<p rend="indent(2)">His rebus cognitis Marcius Rufus quaestor in 
castris relictus a Curione cohortatur suos, ne animo 
deficiant. illi orant atque obsecrant, ut in Siciliam navibus
 reportentur. pollicetur magistrisque imperat 
navium, ut primo vespere omnes scaphas ad litus 
adpulsas habeant. </p>
</div>
<div type="section" n="2">
<p>sed tantus fuit omnium terror, ut 
alii adesse copias Iubae dicerent, alii cum legionibus 
instare Varum iamque se pulverem venientium cernere,
 quarum rerum nihil omnino acciderat, alii classem
 hostium celeriter advolaturam suspicarentur. itaque
 perterritis omnibus sibi quisque consulebat. qui 
in classe erant, proficisci properabant. </p>
</div>
<div type="section" n="3">
<p>horum fuga 
navium onerariarum magistros incitabat; pauci lenunculi
 ad officium imperiumque conveniebant. </p>
</div>
<div type="section" n="4">
<p>sed tanta 
erat completis litoribus contentio, qui potissimum ex 
magno numero conscenderent, ut multitudine atque <pb/> 
onere nonnulli deprimerentur, reliqui hoc timore propius
 adire tardarentur. </p>
</div>
</div>
<div type="chapter" n="44">
<div type="section" n="1">
<p rend="indent(2)">Quibus rebus accidit, ut pauci milites patresque
 familiae, qui aut gratia aut misericordia valerent 
aut naves adnare possent, recepti in Siciliam incolumes
 pervenirent. reliquae copiae missis ad Varum 
noctu legatorum numero centurionibus sese ei dediderunt.
 </p>
</div>
<div type="section" n="2">
<p>quorum cohortes militum postero die ante oppidum
 Iuba conspicatus, suam esse praedicans praedam, 
magnam partem eorum interfici iussit, paucos electos 
in regnum remisit, cum Varus suam fidem ab eo laedi 
quereretur neque resistere auderet. </p>
</div>
<div type="section" n="3">
<p>ipse equo in oppidum
 vectus prosequentibus compluribus senatoribus, 
quo in numero erat Ser. Sulpicius et Licinius Damasippus,
 paucis [diebus] quae fieri vellet, Uticae constituit
 atque imperavit, diebus aeque post paucis se in 
regnum cum omnibus copiis recepit. <pb/> </p>
</div>
</div>
</div>
<div type="book" n="3">
<div type="chapter" n="t">
<div type="section" n="1">
<p><label type="head" rend="indent(4)">LIBER SECVNDVS</label> </p>
</div>
</div>
<div type="chapter" n="1">
<div type="section" n="1">
<p rend="indent(2)">Dictatore habente comitia Caesare consules 
creantur Iulius Caesar et P. Servilius; is enim erat 
annus, quo per leges ei consulem fieri liceret. </p>
</div>
<div type="section" n="2">
<p>his rebus 
confectis, cum fides tota Italia esset angustior, neque 
creditae pecuniae solverentur, constituit ut arbitri darentur;
 per eos fierent aestimationes possessionum et 
rerum, quanti quaeque earum ante bellum fuisset, 
atque eae creditoribus traderentur. </p>
</div>
<div type="section" n="3">
<p>hoc et ad timorem 
novarum tabularum tollendum minuendumque, qui 
fere bella et civiles dissensiones sequi consuevit, et ad 
debitorum tuendam existimationem esse aptissimum 
existimavit. </p>
</div>
<div type="section" n="4">
<p>item praetoribus tribunisque plebis rogationes
 ad populum ferentibus nonnullos ambitus Pompeia
 lege damnatos illis temporibus, quibus in urbe 
praesidia legionum Pompeius habuerat, quae iudicia 
aliis audientibus iudicibus, aliis sententiam ferentibus 
singulis diebus erant perfecta, in integrum restituit, 
qui se illi initio civilis belli obtulerant, si sua opera 
in bello uti vellet, proinde aestimans ac si usus esset, 
quoniam sui fecissent potestatem. </p>
</div>
<div type="section" n="5">
<p>statuerat enim prius <pb/> 
hos iudicio populi debere restitui quam suo beneficio 
videri receptos, ne aut ingratus in referenda gratia aut 
arrogans in praeripiendo populi beneficio videretur. </p>
</div>
</div>
<div type="chapter" n="2">
<div type="section" n="1">
<p rend="indent(2)">His rebus et feriis Latinis comitiisque omnibus
 perficiendis <hi rend="small-caps">xi</hi> dies tribuit dictaturaque se abdicat 
et ab urbe proficiscitur Brundisiumque pervenit. </p>
</div>
<div type="section" n="2">
<p>eo legiones
 <hi rend="small-caps">xii</hi>, equitatum omnem venire iusserat. sed tantum
 navium repperit ut anguste <hi rend="small-caps">xv</hi> milia legionariorum 
militum, <hi rend="small-caps">d</hi> equites transportari possent. hoc unum 
[inopia navium] Caesari ad celeritatem conficiendi belli 
defuit. </p>
</div>
<div type="section" n="3">
<p>atque eae ipsae copiae hoc infrequentiores inponuntur,
 quod multi [Galli] tot bellis defecerant, 
longumque iter ex Hispania magnum numerum deminuerat,
 et gravis autumnus in Apulia circumque 
Brundisium ex saluberrimis Galliae et Hispaniae regionibus
 omnem exercitum valetudine temptaverat. </p>
</div>
</div>
<div type="chapter" n="3">
<div type="section" n="1">
<p rend="indent(2)">Pompeius annuum spatium ad conparandas 
copias nactus, quod vacuum a bello atque ab hoste 
otiosum fuerat, magnam ex Asia Cycladibusque insulis
 Corcyra Athenis Ponto Bithynia Syria Cilicia 
Phoenice Aegypto classem coegerat, magnam omnibus 
</p>
</div>
<div type="section" n="2">
<p>locis aedificandam curaverat, magnam imperatam 
Asiae Syriae regibusque omnibus et dynastis et tetrarchis
 et liberis Achaiae populis pecuniam exegerat, magnam
 societates earum provinciarum, quas ipse obtinebat,
 sibi numerare coegerat. </p>
</div>
</div>
<div type="chapter" n="4">
<div type="section" n="1">
<p rend="indent(2)">Legiones effecerat civium Romanorum <hi rend="small-caps">viiii</hi>: 
<hi rend="small-caps">v</hi> ex Italia quas traduxerat; unam ex Cilicia veteranam,
 quam factam ex duabus gemellam appellabat; 
unam ex Creta et Macedonia ex veteranis militibus, <pb/> 
qui dimissi a superioribus imperatoribus in his provinciis
 consederant; duas ex Asia, quas Lentulus 
consul conscribendas curaverat. praeterea magnum 
</p>
</div>
<div type="section" n="2">
<p>numerum ex Thessalia Boeotia Achaia Epiroque supplementi
 nomine in legiones distribuerat; his Antonianos
 milites admiscuerat. praeter has expectabat cum 
Scipione ex Syria legiones <hi rend="small-caps">ii</hi>. </p>
</div>
<div type="section" n="3">
<p>sagittarios Creta, Lacedaemone,
 ex Ponto atque Syria reliquisque civitatibus
 <hi rend="small-caps">iii</hi> milia numero habebat, funditorum cohortes sexcenarias
 <hi rend="small-caps">ii</hi>, equites <hi rend="small-caps">vii</hi> milia. ex quibus <hi rend="small-caps">dc</hi> Gallos 
Deiotarus adduxerat, <hi rend="small-caps">d</hi> Ariobarzanes ex Cappadocia; 
ad eundem numerum Cotus ex Thracia dederat et Sadalam
 filium miserat; ex Macedonia <hi rend="small-caps">cc</hi> erant, quibus 
Rhascypolis praeerat, excellenti virtute; <hi rend="small-caps"/></p>
</div>
<div type="section" n="4">
<p>d ex Gabinianis
 Alexandria, Gallos Germanosque, quos ibi A. Gabinius
 praesidii causa apud regem Ptolomaeum reliquerat,
 Pompeius filius cum classe adduxerat; <hi rend="small-caps">dccc</hi> 
ex servis suis pastorumque suorum &lt;numero&gt; coegerat;
 <hi rend="small-caps"/></p>
</div>
<div type="section" n="5">
<p>ccc Tarcondarius Castor et Domnilaus ex Gallograecia
 dederant—horum alter una venerat, alter 
filium miserat—; <hi rend="small-caps">cc</hi> ex Syria a Commageno Antiocho, 
cui magna Pompeius praemia tribuit, missi erant, in 
his plerique hippotoxotae. huc Dardanos, Bessos partim
 mercennarios,</p>
</div>
<div type="section" n="6">
<p> partim imperio aut gratia comparatos,
 item Macedones, Thessalos ac reliquarum gentium 
et civitatum adiecerat atque eum quem supra demonstravimus
 numerum expleverat. <pb/> </p>
</div>
</div>
<div type="chapter" n="5">
<div type="section" n="1">
<p rend="indent(2)">Frumenti vim maximam ex Thessalia Asia 
Aegypto Creta Cyrenis reliquisque regionibus comparaverat.
 </p>
</div>
<div type="section" n="2">
<p>hiemare Dyrrachii Apolloniae omnibusque oppidis
 maritimis constituerat, ut mare transire Caesarem 
prohiberet, eiusque rei causa omni ora maritima classem
 disposuerat. </p>
</div>
<div type="section" n="3">
<p>praeerat Aegyptiis navibus Pompeius 
filius, Asiaticis D. Laelius et C. Triarius, Syriacis 
C. Cassius, Rhodiis C. Marcellus cum C. Coponio, Liburnicae
 atque Achaicae classi Scribonius Libo et 
M. </p>
</div>
<div type="section" n="4">
<p>Octavius. toti tamen officio maritimo M. Bibulus 
praepositus cuncta administrabat; ad hunc summa imperii
 respiciebat. </p>
</div>
</div>
<div type="chapter" n="6">
<div type="section" n="1">
<p rend="indent(2)">Caesar ut Brundisium venit, contionatus apud 
milites, quoniam prope ad finem laborum ac periculorum
 esset perventum, aequo animo mancipia atque 
inpedimenta in Italia relinquerent, ipsi expediti naves 
conscenderent, quo maior numerus militum posset inponi,
 omniaque ex victoria et ex sua liberalitate sperarent,
 conclamantibus omnibus, imperaret quod vellet,
 quodcumque imperavisset, se aequo animo esse 
facturos, <hi rend="small-caps">ii</hi> Nonas Ianuarias naves solvit. </p>
</div>
<div type="section" n="2">
<p>impositae, 
ut supra demonstratum est, legiones <hi rend="small-caps">vii</hi>. </p>
</div>
<div type="section" n="3">
<p>postridie terram
 attigit. Cerauniorum saxa inter et alia loca periculosa
 quietam nanctus stationem et portus omnes timens,
 quod teneri ab adversariis arbitrabantur, ad eum 
locum qui appellabatur Palaeste, omnibus navibus ad 
unam incolumibus milites exposuit. <pb/> </p>
</div>
</div>
<div type="chapter" n="7">
<div type="section" n="1">
<p rend="indent(2)">Erat Orici Lucretius Vespillo et Minucius Rufus
 cum Asiaticis navibus <hi rend="small-caps">xviii</hi>, quibus iussu D. Laelii 
praeerant, M. </p>
</div>
<div type="section" n="2">
<p>Bibulus cum navibus <hi rend="small-caps">cx</hi> Corcyrae. sed 
neque hi sibi confisi ex portu prodire sunt ausi, cum 
Caesar omnino <hi rend="small-caps">xii</hi> naves longas praesidio duxisset, in 
quibus erant constratae <hi rend="small-caps">iiii</hi>, neque Bibulus impeditis 
navibus dispersisque remigibus satis mature occurrit, 
quod prius ad continentem visus est Caesar, quam de 
eius adventu fama omnino in eas regiones perferretur. </p>
</div>
</div>
<div type="chapter" n="8">
<div type="section" n="1">
<p rend="indent(2)">Expositis militibus naves eadem nocte Brundisium
 a Caesare remittuntur, ut reliquae legiones 
equitatusque transportari possent. </p>
</div>
<div type="section" n="2">
<p>huic officio praepositus
 erat Fufius Calenus legatus, qui celeritatem in 
transportandis legionibus adhiberet. sed serius a terra 
provectae naves neque usae nocturna aura in redeundo 
offenderunt. </p>
</div>
<div type="section" n="3">
<p>Bibulus enim Corcyrae certior factus de 
adventu Caesaris, sperans alicui se parti onustarum 
navium occurrere posse inanibus occurrit, et nactus 
circiter <hi rend="small-caps">xxx</hi> in eas indiligentiae suae ac doloris iracundiam
 erupit, omnesque incendit eodemque igne nautas
 dominosque navium interfecit, magnitudine poenae 
reliquos terreri sperans. </p>
</div>
<div type="section" n="4">
<p>hoc confecto negotio a Sasonis
 ad Orici portum stationes litoraque omnia longe 
lateque classibus occupavit, custodiisque diligentius 
dispositis, ipse gravissima hieme in navibus excubans 
neque ullum laborem aut munus despiciens neque 
subsidium exspectans, si in Caesaris complexum venire
 posset, ..................................... <pb/> </p>
</div>
</div>
<div type="chapter" n="9">
<div type="section" n="1">
<p rend="indent(2)">Discessu Liburnarum ex Illyrico M. Octavius 
cum iis quas habebat navibus Salonas pervenit. ibi 
concitatis Dalmatis reliquisque barbaris Issam a Caesaris
 amicitia avertit. </p>
</div>
<div type="section" n="2">
<p>conventum Salonis cum neque 
pollicitationibus neque denuntiatione periculi permovere
 posset, oppidum oppugnare instituit. est autem 
oppidum et loci natura et colle munitum. </p>
</div>
<div type="section" n="3">
<p>sed celeriter 
cives Romani ligneis effectis turribus sese munierunt, 
et cum essent infirmi ad resistendum propter paucitatem
 hominum crebris confecti vulneribus, ad extremum
 auxilium descenderunt servosque omnes puberes 
liberaverunt et praesectis omnium mulierum crinibus 
tormenta effecerunt. </p>
</div>
<div type="section" n="4">
<p>quorum cognita sententia Octavius
 quinis castris oppidum circumdedit atque uno 
tempore obsidione et oppugnationibus eos premere 
coepit. </p>
</div>
<div type="section" n="5">
<p>illi omnia perpeti parati maxime a re frumentaria
 laborabant. cui re missis ad Caesarem legatis 
auxilium ab eo petebant; reliqua, ut poterant, incommoda
 per se sustinebant. </p>
</div>
<div type="section" n="6">
<p>et longo interposito spatio 
cum diuturnitas oppugnationis neglegentiores Octavianos
 effecisset, nacti occasionem meridiani temporis 
discessu eorum pueris mulieribusque in muro dispositis,
 nequid cotidianae consuetudinis desideraretur, 
ipsi manu facta cum iis quos nuper maxime liberaverant,
 in proxima Octavi castra inruperunt. </p>
</div>
<div type="section" n="7">
<p>his expugnatis
 eodem impetu altera sunt adorti, inde tertia 
et quarta et deinceps reliqua, omnibusque eos castris 
expulerunt et magno numero interfecto reliquos atque 
ipsum Octavium in naves confugere coegerunt. hic <pb/> </p>
</div>
<div type="section" n="8">
<p>fuit oppugnationis exitus. iamque hiems adpropinquabat,
 et tantis detrimentis acceptis Octavius desperata 
oppugnatione oppidi Dyrrachium sese ad Pompeium 
recepit. </p>
</div>
</div>
<div type="chapter" n="10">
<div type="section" n="1">
<p rend="indent(2)">Demonstravimus L. Vibullium Rufum, Pompei
 praefectum, bis in potestatem pervenisse Caesaris 
atque ab eo esse dimissum, semel ad Corfinium, iterum 
in Hispania. </p>
</div>
<div type="section" n="2">
<p>hunc pro suis beneficiis Caesar idoneum 
iudicaverat, quem cum mandatis ad Cn. Pompeium mitteret,
 eundemque apud Cn. Pompeium auctoritatem 
habere intellegebat. </p>
</div>
<div type="section" n="3">
<p>erat autem haec summa mandatorum:
 debere utrumque pertinaciae finem facere et 
ab armis discedere neque amplius fortunam periclitari. </p>
</div>
<div type="section" n="4">
<p>satis esse magna utrimque incommoda accepta, quae 
pro disciplina et praeceptis habere possent, ut reliquos 
casus timerent: </p>
</div>
<div type="section" n="5">
<p>illum Italia expulsum amissa Sicilia 
et Sardinia duabusque Hispaniis et cohortibus &lt;in&gt; 
Italia atque Hispania civium Romanorum <hi rend="small-caps">c</hi> atque <hi rend="small-caps">xxx</hi>, 
&lt;se&gt; morte Curionis et detrimento Africani exercitus et 
Antoni militumque deditione ad Curictam. </p>
</div>
<div type="section" n="6">
<p>proinde sibi 
ac rei publicae parcerent, &lt;cum&gt; quantum in bello fortuna
 posset, iam ipsi incommodis suis satis essent 
documento. </p>
</div>
<div type="section" n="7">
<p>hoc unum esse tempus de pace agendi, dum 
sibi uterque confideret et pares ambo viderentur; si vero 
alteri paulum modo tribuisset fortuna, non esse usurum 
condicionibus pacis eum, qui superior videretur, neque 
fore aequa parte contentum, qui se omnia habiturum 
confideret. </p>
</div>
<div type="section" n="8">
<p>condiciones pacis quoniam antea convenire 
non potuissent, Romae ab senatu et a populo peti debere. </p>
</div>
<div type="section" n="9">
<p>interesse id rei publicae et ipsis placere oportere, si <pb/> 
uterque in contione statim iuravisset se triduo proximo 
exercitum dimissurum. </p>
</div>
<div type="section" n="10">
<p>depositis armis auxiliisque, quibus
 nunc confiderent, necessario populi senatusque 
iudicio fore utrumque contentum. </p>
</div>
<div type="section" n="11">
<p>haec quo facilius 
Pompeio probari possent, omnes suas terrestres urbiumque
 copias dimissurum * * * . </p>
</div>
</div>
<div type="chapter" n="11">
<div type="section" n="1">
<p rend="indent(2)">Vibullius his expositis [Corcyrae] non minus 
necessarium esse existimavit de repentino adventu Caesaris
 Pompeium fieri certiorem, uti ad id consilium 
capere posset, ante quam de mandatis agi inciperetur, 
atque ideo continuato nocte ac die itinere atque omnibus 
oppidis mutatis ad celeritatem iumentis ad Pompeium 
contendit, ut adesse Caesarem nuntiaret. </p>
</div>
<div type="section" n="2">
<p>Pompeius erat 
eo tempore in Candavia iterque ex Macedonia in hiberna 
Apolloniam Dyrrachiumque habebat. sed re nova perturbatus
 maioribus itineribus Apolloniam petere coepit, 
ne Caesar orae maritimae civitates occuparet. </p>
</div>
<div type="section" n="3">
<p>at ille expositis
 militibus eodem die Oricum proficiscitur. quo 
cum venisset, L. Torquatus, qui iussu Pompei oppido 
praeerat praesidiumque ibi Parthinorum habebat, conatus
 portis clausis oppidum defendere,</p>
</div>
<div type="section" n="4">
<p> cum Graecos murum
 ascendere atque arma capere iuberet, illi autem se 
contra imperium populi Romani pugnaturos negarent, 
oppidani autem etiam sua sponte Caesarem recipere 
conarentur, desperatis omnibus auxiliis portas aperuit 
et se atque oppidum Caesari dedidit incolumisque ab eo 
conservatus est. </p>
</div>
</div>
<div type="chapter" n="12">
<div type="section" n="1">
<p rend="indent(2)">Recepto Caesar Orico nulla interposita mora 
Apolloniam proficiscitur. eius adventu audito L. Staberius, <pb/> 
 qui ibi praeerat, aquam comportare in arcem 
atque eam munire obsidesque ab Apolloniatibus exigere 
coepit. </p>
</div>
<div type="section" n="2">
<p>illi vero daturos se negare neque portas consuli 
praeclusuros neque sibi iudicium sumpturos contra, 
atque omnis Italia [populus Romanus] iudicavisset. </p>
</div>
<div type="section" n="3">
<p>quorum cognita voluntate clam profugit Apollonia Staberius.
 illi ad Caesarem legatos mittunt oppidoque 
recipiunt. </p>
</div>
<div type="section" n="4">
<p>hos sequuntur Byllidenses Amantini et reliquae
 finitimae civitates totaque Epirus et legatis ad 
Caesarem missis, quae imperaret, facturos pollicentur. </p>
</div>
</div>
<div type="chapter" n="13">
<div type="section" n="1">
<p rend="indent(2)">At Pompeius cognitis his rebus, quae erant 
Orici atque Apolloniae gestae, Dyrrachio timens diurnis 
eo nocturnisque itineribus contendit. </p>
</div>
<div type="section" n="2">
<p>simul Caesar adpropinquare
 dicebatur; tantusque terror incidit eius 
exercitu, quod properans noctem die coniunxerat neque
 iter intermiserat, ut paene omnes ex Epiro finitimisque
 regionibus signa relinquerent, complures arma 
proicerent, ac fugae simile iter videretur. </p>
</div>
<div type="section" n="3">
<p>sed cum 
prope Dyrrachium Pompeius constitisset castraque 
metari iussisset, perterrito etiam tum exercitu princeps 
Labienus procedit iuratque se eum non deserturum 
eundemque casum subiturum, quemcumque ei fortuna 
tribuisset. </p>
</div>
<div type="section" n="4">
<p>hoc idem reliqui iurant legati; hos tribuni 
militum centurionesque sequuntur, atque idem omnis 
exercitus iurat. </p>
</div>
<div type="section" n="5">
<p>Caesar praeoccupato itinere ad Dyrrachium
 finem properandi facit castraque ad flumen 
Apsum ponit in finibus Apolloniatium, ut castellis vigiliisque <pb/> 
 bene meritae civitates tutae essent [praesidio], 
ibique reliquarum ex Italia legionum adventum expectare
 et sub pellibus hiemare constituit. </p>
</div>
<div type="section" n="6">
<p>hoc idem Pompeius
 fecit et trans flumen Apsum positis castris eo 
copias omnes auxiliaque conduxit. </p>
</div>
</div>
<div type="chapter" n="14">
<div type="section" n="1">
<p rend="indent(2)">Calenus legionibus equitibusque Brundisii in 
naves inpositis, ut erat praeceptum a Caesare, quantam 
navium facultatem habebat, naves solvit, paulumque a 
portu progressus litteras a Caesare accepit, quibus est 
certior factus portus litoraque omnia classibus adversariorum
 teneri. </p>
</div>
<div type="section" n="2">
<p>quo cognito se in portum recipit navesque
 omnes revocat. una ex his quae perseveravit 
neque imperio Caleni obtemperavit, quod erat sine militibus
 privatoque consilio administrabatur, delata Oricum 
atque a Bibulo expugnata est. </p>
</div>
<div type="section" n="3">
<p>qui de servis liberisque 
omnibus ad inpuberes supplicium sumit et ad unum 
interficit. ita exiguo tempore magnoque casu totius 
exercitus salus constitit. </p>
</div>
</div>
<div type="chapter" n="15">
<div type="section" n="1">
<p rend="indent(2)">Bibulus, ut supra demonstratum est, erat in 
classe ad Oricum, et sicuti mari portibusque Caesarem 
prohibebat, ita ipse omni terra earum regionum prohibebatur.
 </p>
</div>
<div type="section" n="2">
<p>praesidiis enim dispositis omnia litora a 
Caesare tenebantur, neque lignandi atque aquandi neque
 naves ad terram religandi potestas fiebat. </p>
</div>
<div type="section" n="3">
<p>erat 
res in magna difficultate, summisque angustiis rerum 
necessariarum premebantur, adeo ut cogerentur sicuti 
reliquum commeatum ita ligna atque aquam Corcyra 
</p>
</div>
<div type="section" n="4">
<p>navibus onerariis supportare, atque etiam uno tempore 
accidit, ut difficilioribus usi tempestatibus ex pellibus, <pb/> 
quibus erant tectae naves, nocturnum excipere rorem 
cogerentur. </p>
</div>
<div type="section" n="5">
<p>quas tamen difficultates patienter atque 
aequo animo ferebant, neque sibi nudanda litora et 
relinquendos portus existimabant. </p>
</div>
<div type="section" n="6">
<p>sed cum essent in 
quibus demonstravi angustiis ac se Libo cum Bibulo 
coniunxisset, loquuntur ambo ex navibus cum M'. Acilio
 et Statio Murco legatis, quorum alter oppidi muris, 
alter praesidiis terrestribus praeerat: velle se de maximis
 rebus cum Caesare loqui, si sibi eius &lt;rei&gt; facultas
 detur. huc addunt pauca rei confirmandae causa, 
ut de compositione acturi viderentur. </p>
</div>
<div type="section" n="7">
<p>interim postulant,
 ut sint indutiae, atque ab iis impetrant. </p>
</div>
<div type="section" n="8">
<p>magnum 
enim, quod adferebant, videbatur, et Caesarem id summe 
sciebant cupere, et profectum aliquid Vibulli mandatis 
existimabatur. </p>
</div>
</div>
<div type="chapter" n="16">
<div type="section" n="1">
<p rend="indent(2)">Caesar eo tempore cum legione una profectus
 ad recipiendas ulteriores civitates et rem frumentariam
 expediendam, qua anguste utebatur, erat ad 
Buthrotum oppidum &lt;quod est oppositum&gt; Corcyrae. </p>
</div>
<div type="section" n="2">
<p>ibi certior ab Acilio et Murco per litteras factus de 
postulatis Libonis et Bibuli legionem relinquit; ipse 
Oricum revertitur. </p>
</div>
<div type="section" n="3">
<p>eo cum venisset, evocantur illi ad 
conloquium. prodit Libo atque excusat Bibulum, quod 
is iracundia summa erat inimicitiasque habebat etiam 
privatas cum Caesare ex aedilitate et praetura conceptas;
 ob eam causam conloquium vitasse, ne res maximae
 spei maximaeque utilitatis eius iracundia impedirentur.
 </p>
</div>
<div type="section" n="4">
<p>&lt;suam&gt; [Pompei] summam esse ac fuisse <pb/> 
semper voluntatem, ut componeretur atque ab armis 
discederetur, sed potestatem eius rei nullam habere, 
propterea quod de consilii sententia summam belli rerumque
 omnium Pompeio permiserint. </p>
</div>
<div type="section" n="5">
<p>sed postulatis 
Caesaris cognitis missuros ad Pompeium, atque illum 
reliqua per se acturum hortantibus ipsis. interea manerent
 indutiae, dum ab illo rediri posset, neve alter 
alteri noceret. huc addit pauca de causa et de copiis 
auxiliisque suis. </p>
</div>
</div>
<div type="chapter" n="17">
<div type="section" n="1">
<p rend="indent(2)">Quibus rebus neque tum respondendum Caesar
 existimavit, neque nunc, ut memoriae prodatur, 
satis causae putamus. </p>
</div>
<div type="section" n="2">
<p>postulabat Caesar, ut legatos 
sibi ad Pompeium sine periculo mittere liceret idque 
ipsi fore reciperent aut acceptos per se ad eum perducerent
 quod ad indutias pertineret,</p>
</div>
<div type="section" n="3">
<p> sic belli rationem
 esse divisam, ut illi classe naves auxiliaque sua 
impedirent, ipse ut aqua terraque eos prohiberet. </p>
</div>
<div type="section" n="4">
<p>si 
hoc sibi remitti vellent, remitterent ipsi de maritimis 
custodiis; si illud tenerent, se quoque id retenturum. 
nihilominus tamen agi posse de compositione, ut haec 
non remitterentur, neque hanc rem illi esse impedimento.
 </p>
</div>
<div type="section" n="5">
<p>Libo neque legatos Caesaris recipere neque 
periculum praestare eorum, sed totam rem ad Pompeium
 reicere; unum instare de indutiis vehementissimeque
 contendere. </p>
</div>
<div type="section" n="6">
<p>quem ubi Caesar intellexit praesentis
 periculi atque inopiae vitandae causa omnem 
orationem instituisse, neque ullam spem aut condicionem
 pacis adferre, ad reliquam cogitationem belli sese 
recepit. </p>
</div>
</div>
<div type="chapter" n="18">
<div type="section" n="1">
<p rend="indent(2)">Bibulus multos dies terra prohibitus et graviore
 morbo ex frigore ac labore inplicitus, cum neque 
curari posset neque susceptum officium deserere vel- <pb/> </p>
</div>
<div type="section" n="2">
<p>let, vim morbi sustinere non potuit. eo mortuo ad neminem
 unum summa imperii redit, sed separatim suam 
quisque classem ad arbitrium suum administrabat. </p>
</div>
<div type="section" n="3">
<p>Vibullius
 sedato tumultu, quem repentinus Caesaris adventus
 concitaverat, ubi primum e re visum est, adhibito
 Libone et L. Lucceio et Theophane, quibus&lt;cum&gt; 
communicare de maximis rebus Pompeius consueverat,
 de mandatis Caesaris agere instituit. </p>
</div>
<div type="section" n="4">
<p>quem ingressum
 in sermonem Pompeius interpellavit et loqui plura 
prohibuit. 'quid mihi' inquit 'aut vita aut civitate opus 
est, quam beneficio Caesaris habere videbor? cuius 
rei opinio tolli non poterit, cum in Italiam, ex qua 
profectus sum * * * reductus existimabor bello perfecto.
</p>
</div>
<div type="section" n="5">
<p>' ab iis Caesar haec facta cognovit, qui sermoni 
interfuerunt. conatus tamen nihilominus est aliis rationibus
 per conloquia de pace agere. </p>
</div>
</div>
<div type="chapter" n="19">
<div type="section" n="1">
<p rend="indent(2)">Inter bina castra Pompei atque Caesaris 
unum flumen tantum intererat Apsus, crebraque inter 
se conloquia milites habebant, neque ullum interim 
telum per pactiones loquentium traiciebatur. </p>
</div>
<div type="section" n="2">
<p>mittit 
P. Vatinium legatum ad ripam ipsam fluminis, qui ea 
quae maxime ad pacem pertinere viderentur ageret, et 
crebro magna voce pronuntiaret, liceretne civibus ad 
cives [de pace duos] legatos mittere, quod etiam fugitivis
 ab saltu Pyrenaeo praedonibusque licuisset, praesertim
 cum id agerent, ne cives cum civibus armis decertarent.
 </p>
</div>
<div type="section" n="3">
<p>multa suppliciter locutus, ut de sua atque <pb/> 
omnium salute debebat, silentioque ab utrisque militibus
 auditus. </p>
</div>
<div type="section" n="4">
<p>responsum est ab altera parte Aulum 
Varronem profiteri se altera die ad conloquium venturum
 atque una visurum, quemadmodum tuto legati 
venire et quae vellent exponere possent; certumque ei 
rei tempus constituitur. </p>
</div>
<div type="section" n="5">
<p>quo cum esset postero die 
ventum, magna utrimque multitudo convenit, magnaque
 erat expectatio eius rei atque omnium animi intenti
 esse ad pacem videbantur. </p>
</div>
<div type="section" n="6">
<p>qua ex frequentia 
T. Labienus prodit, †summissa oratione loqui de pace 
atque altercari cum Vatinio incipit. </p>
</div>
<div type="section" n="7">
<p>quorum mediam 
orationem interrumpunt subito undique tela immissa; 
quae ille obtectus armis militum vitavit; vulnerantur 
tamen complures, in his Cornelius Balbus, M. Plotius 
L. </p>
</div>
<div type="section" n="8">
<p>Tiburtius centuriones militesque nonnulli. tum Labienus:
 'desinite ergo de conpositione loqui; nam nobis 
nisi Caesaris capite relato pax esse nulla potest.' </p>
</div>
</div>
<div type="chapter" n="20">
<div type="section" n="1">
<p rend="indent(2)">Isdem temporibus M. Caelius Rufus praetor 
causa debitorum suscepta initio magistratus tribunal 
suum iuxta C. Treboni, praetoris urbani, sellam conlocavit,
 et siquis appellavisset de aestimatione et de 
solutionibus, quae per arbitrum fierent, ut Caesar 
praesens constituerat, fore auxilio pollicebatur. </p>
</div>
<div type="section" n="2">
<p>sed 
fiebat aequitate decreti et humanitate Treboni, qui 
&lt;his&gt; temporibus clementer et moderate ius dicendum 
existimabat, ut reperiri non possent, a quibus initium 
appellandi nasceretur. </p>
</div>
<div type="section" n="3">
<p>nam fortasse inopiam excusare 
et calamitatem aut propriam suam aut temporum queri 
et difficultates auctionandi proponere etiam mediocris <pb/> 
est animi; integras vero tenere possessiones, qui se 
debere fateantur, cuius animi aut cuius impudentiae 
est? itaque, hoc qui postularet, reperiebatur nemo. </p>
</div>
<div type="section" n="4">
<p>
atque ipsis, ad quorum commodum pertinebat, durior 
inventus est Caelius. </p>
</div>
<div type="section" n="5">
<p>et ab hoc profectus initio, ne 
frustra ingressus turpem causam videretur, legem promulgavit,
 ut sexenni die sine usuris creditae pecuniae 
solvantur. </p>
</div>
</div>
<div type="chapter" n="21">
<div type="section" n="1">
<p rend="indent(2)">Cum resisteret Servilius consul reliquique 
magistratus et minus opinione sua efficeret, ad hominum
 excitanda studia sublata priore lege duas promulgavit,
 unam, qua mercedes habitationum annuas 
</p>
</div>
<div type="section" n="2">
<p>conductoribus donavit, aliam tabularum novarum, impetuque
 multitudinis in C. Trebonium facto et nonnullis
 vulneratis eum de tribunali deturbavit. </p>
</div>
<div type="section" n="3">
<p>de quibus
 rebus Servilius consul ad senatum rettulit, senatusque
 Caelium ab re publica removendum censuit. 
hoc decreto eum consul senatu prohibuit et contionari 
conantem de rostris deduxit. </p>
</div>
<div type="section" n="4">
<p>ille ignominia et dolore 
permotus palam se proficisci ad Caesarem simulavit; 
clam nuntiis ad Milonem missis, qui Clodio interfecto 
eo nomine erat damnatus, atque eo in Italiam evocato, 
quod magnis muneribus datis gladiatoriae familiae reliquias
 habebat, sibi coniunxit atque eum in Thurinum 
ad sollicitandos pastores praemisit. </p>
</div>
<div type="section" n="5">
<p>ipse cum Casilinum
 venisset unoque tempore signa eius militaria atque
 arma Capuae essent comprensa et familia Neapoli 
visa quae proditionem oppidi appararet, patefactis 
consiliis exclusus Capua et periculum veritus, quod 
conventus arma ceperat atque eum hostis loco habendum <pb/> 
 existimabat, consilio destitit atque eo itinere sese 
avertit. </p>
</div>
</div>
<div type="chapter" n="22">
<div type="section" n="1">
<p rend="indent(2)">Interim Milo dimissis circum municipia litteris
 &lt;se&gt; ea, quae faceret, iussu atque imperio facere 
Pompei, quae mandata ad se per Vibullium delata 
essent, quos ex aere alieno laborare arbitrabatur, sollicitabat.
 </p>
</div>
<div type="section" n="2">
<p>apud quos cum proficere nihil posset, quibusdam
 solutis ergastulis Compsam in agro Hirpino 
oppugnare coepit. eo cum a Q. Pedio praetore cum legione
 * * * , lapide ictus ex muro perit. </p>
</div>
<div type="section" n="3">
<p>et Caelius 
profectus, ut dictitabat, ad Caesarem pervenit Thurios. 
ubi cum quosdam eius municipii sollicitaret equitibusque
 Caesaris Gallis atque Hispanis, qui eo praesidii
 causa missi erant, pecuniam polliceretur, ab his 
est interfectus. </p>
</div>
<div type="section" n="4">
<p>ita magnarum initia rerum, quae occupatione
 magistratuum et temporum sollicitam Italiam 
habebant, celerem et facilem exitum habuerunt. </p>
</div>
</div>
<div type="chapter" n="23">
<div type="section" n="1">
<p rend="indent(2)">Libo profectus ab Orico cum classe cui praeerat
 navium <hi rend="small-caps">l</hi> Brundisium venit insulamque quae 
contra portum Brundisinum est occupavit, quod praestare
 arbitrabatur unum locum, qua necessarius nostris
 erat egressus, quam omnia litora ac portus 
custodia clausos tueri. </p>
</div>
<div type="section" n="2">
<p>hic repentino adventu naves 
onerarias quasdam nactus incendit et unam frumento 
onustam abduxit magnumque nostris terrorem iniecit, 
et noctu militibus ac sagittariis in terra expositis praesidium
 equitum deiecit et adeo loci opportunitate profecit, <pb/> 
 uti ad Pompeium litteras mitteret, naves reliquas, 
si vellet, subduci et refici iuberet; sua classe auxilia 
sese Caesaris prohibiturum. </p>
</div>
</div>
<div type="chapter" n="24">
<div type="section" n="1">
<p rend="indent(2)">Erat eo tempore Antonius Brundisii; &lt;is&gt; virtute
 militum confisus scaphas navium magnarum circiter
 <hi rend="small-caps">lx</hi> cratibus pluteisque contexit eoque milites 
delectos inposuit atque eas in litore pluribus locis 
separatim disposuit navesque triremes duas, quas 
Brundisii faciendas curaverat, per causam exercendorum
 remigum ad faucis portus prodire iussit. </p>
</div>
<div type="section" n="2">
<p>has cum 
audacius progressas Libo vidisset, sperans intercipi 
posse quadriremes V ad eas misit. quae cum navibus 
nostris propinquassent, nostri veterani in portum 
refugiebant, illi studio incitati incautius sequebantur. </p>
</div>
<div type="section" n="3">
<p>iam ex omnibus partibus subito Antonianae scaphae 
signo dato se in hostes incitaverunt primoque impetu 
unam ex his quadriremem cum remigibus defensoribusque
 suis ceperunt, reliquas turpiter refugere coegerunt.
 </p>
</div>
<div type="section" n="4">
<p>ad hoc detrimentum accessit, ut equitibus per 
oram maritimam ab Antonio dispositis aquari prohiberentur.
 qua necessitate et ignominia permotus Libo 
discessit a Brundisio obsessionemque nostrorum omisit. </p>
</div>
</div>
<div type="chapter" n="25">
<div type="section" n="1">
<p rend="indent(2)">Multi iam menses erant et hiems praecipitaverat,
 neque Brundisio naves legionesque ad Caesarem
 veniebant. ac nonnullae eius rei praetermissae 
occasiones Caesari videbantur, quod certi saepe flaverant
 venti, quibus necessario committendum existimabat.
 </p>
</div>
<div type="section" n="2">
<p>quantoque eius amplius processerat temporis, 
tanto erant alacriores ad custodias, qui classibus praeerant, <pb/> 
 maioremque fiduciam prohibendi habebant, et 
crebris Pompei litteris castigabantur, quoniam primo 
venientem Caesarem non prohibuissent, ut reliquos 
eius exercitus impedirent, duriusque cotidie tempus 
ad transportandum lenioribus ventis expectabant. </p>
</div>
<div type="section" n="3">
<p>quibus
 rebus permotus Caesar Brundisium ad suos severius
 scripsit, nacti idoneum ventum ne occasionem 
navigandi dimitterent, sive ad litora Apolloniatium 
&lt;sive ad Labeatium&gt; cursum dirigere atque eo naves 
eicere possent. </p>
</div>
<div type="section" n="4">
<p>haec a custodiis classium loca maxime 
vacabant, quod se longius &lt;a&gt; portibus committere 
non auderent. </p>
</div>
</div>
<div type="chapter" n="26">
<div type="section" n="1">
<p rend="indent(2)">Illi adhibita audacia et virtute administrantibus
 M. Antonio et Fufio Caleno, multum ipsis militibus
 hortantibus neque ullum periculum pro salute 
Caesaris recusantibus, nacti austrum naves solvunt 
atque altero die Apolloniam Dyrrachium&lt;que&gt; praetervehuntur.
 </p>
</div>
<div type="section" n="2">
<p>qui cum essent ex continenti visi, Coponius,
 qui Dyrrachii classi Rhodiae praeerat, naves ex 
portu educit, et cum iam nostris remissiore vento adpropinquasset,
 idem auster increbruit nostrisque praesidio
 fuit. </p>
</div>
<div type="section" n="3">
<p>neque vero ille ob eam causam conatu 
desistebat, sed labore et perseverantia nautarum et vim 
tempestatis superari posse sperabat praetervectosque 
Dyrrachium magna vi venti nihilo setius sequebatur. </p>
</div>
<div type="section" n="4">
<p>nostri usi fortunae beneficio tamen impetum classis 
timebant, si forte ventus remisisset. nacti portum, qui 
appellatur Nymphaeum, ultra Lissum milia passuum 
<hi rend="small-caps">iii</hi>, eo naves introduxerunt—qui portus ab Africo <pb/> 
tegebatur, ab austro non erat tutus—leviusque tempestatis
 quam classis periculum aestimaverunt. </p>
</div>
<div type="section" n="5">
<p>quo 
simulatque intro est itum, incredibili felicitate auster, 
qui per biduum flaverat, in Africum se vertit. </p>
</div>
</div>
<div type="chapter" n="27">
<div type="section" n="1">
<p rend="indent(2)">Hic subitam commutationem fortunae videre 
licuit. qui modo sibi timuerant, hos tutissimus portus 
recipiebat; qui nostris navibus periculum intulerant, 
de suo timere cogebantur. </p>
</div>
<div type="section" n="2">
<p>itaque tempore commutato 
tempestas et nostros texit et naves Rhodias adflixit, 
ita ut ad unam omnes constratae numero <hi rend="small-caps">xvi</hi> eliderentur
 et naufragio interirent, et ex magno remigum propugnatorumque
 numero pars ad scopulos adlisa interficeretur,
 pars ab nostris detraheretur, quos omnes 
conservatos Caesar domum remisit. </p>
</div>
</div>
<div type="chapter" n="28">
<div type="section" n="1">
<p rend="indent(2)">Nostrae naves duae tardius cursu confecto 
in noctem coniectae, cum ignorarent, quem locum reliquae
 cepissent, contra Lissum in ancoris constiterunt. </p>
</div>
<div type="section" n="2">
<p>has scaphis minoribusque navigiis compluribus summissis
 Otacilius Crassus, qui Lissi praeerat, expugnare 
parabat; simul de deditione eorum agebat et incolumitatem
 deditis pollicebatur. </p>
</div>
<div type="section" n="3">
<p>harum altera navis <hi rend="small-caps">ccxx</hi> e 
legione tironum sustulerat, altera ex veterana paulo 
minus <hi rend="small-caps">cc</hi>. </p>
</div>
<div type="section" n="4">
<p>hic cognosci licuit, quantum esset hominibus
 praesidii in animi firmitudine. tirones enim multitudine
 navium perterriti et salo nausiaque confecti 
iureiurando accepto nihil iis nocituros hostes se Otacilio
 dediderunt; qui omnes ad eum producti contra <pb/> 
religionem iurisiurandi in eius conspectu crudelissime 
interficiuntur. </p>
</div>
<div type="section" n="5">
<p>at veteranae legionis milites, item conflictati
 et tempestatis et sentinae vitiis, neque ex pristina
 virtute remittendum aliquid putaverunt, et tractandis
 condicionibus et simulatione deditionis extracto 
primo noctis tempore gubernatorem in terram navem 
</p>
</div>
<div type="section" n="6">
<p>eicere cogunt, ipsi idoneum locum nacti reliquam noctis
 partem ibi confecerunt et luce prima missis ad eos 
ab Otacilio equitibus, qui eam partem orae maritimae 
adservabant, circiter <hi rend="small-caps">cccc</hi>, quique eos armati ex praesidio
 secuti sunt, se defenderunt et nonnullis eorum interfectis
 incolumes se ad nostros receperunt. </p>
</div>
</div>
<div type="chapter" n="29">
<div type="section" n="1">
<p rend="indent(2)">Quo facto conventus civium Romanorum, qui 
Lissum obtinebant, quod oppidum iis antea Caesar 
attribuerat muniendumque curaverat, Antonium recepit
 omnibusque rebus iuvit. Otacilius sibi timens oppido
 fugit et ad Pompeium pervenit. </p>
</div>
<div type="section" n="2">
<p>ex&lt;positis&gt; omnibus
 copiis Antonius, quarum erat summa veteranarum
 trium legionum uniusque tironum et equitum 
<hi rend="small-caps">dccc</hi>, plerasque naves in Italiam remittit ad reliquos 
milites equitesque transportandos, pontones—</p>
</div>
<div type="section" n="3">
<p>quod 
est genus navium Gallicarum—Lissi relinquit, hoc 
consilio, ut si forte Pompeius vacuam existimans Italiam
 eo traiecisset exercitum—quae opinio erat edita 
in vulgus—, aliquam Caesar ad insequendum facultatem
 haberet, nuntiosque ad eum celeriter mittit, 
quibus regionibus exercitum exposuisset et quid militum
 transvexisset. </p>
</div>
</div>
<div type="chapter" n="30">
<div type="section" n="1">
<p rend="indent(2)">Haec eodem fere tempore Caesar atque Pompeius
 cognoscunt. nam praetervectas Apolloniam Dyrrachiumque <pb/> 
 naves viderant ipsi, &lt;ut&gt; iter secundum 
eas terras direxerant, sed quo essent eae delatae, primis
 diebus ignorabant. </p>
</div>
<div type="section" n="2">
<p>cognitaque re diversa sibi ambo 
consilia capiunt: Caesar, ut quam primum se cum 
Antonio coniungeret, Pompeius, ut venientibus in itinere
 se opponeret, [et] si imprudentes ex insidiis 
adoriri posset; </p>
</div>
<div type="section" n="3">
<p>eodemque die uterque eorum ex castris 
stativis a flumine Apso exercitum educunt, Pompeius 
clam et noctu, Caesar palam atque interdiu. </p>
</div>
<div type="section" n="4">
<p>sed Caesari
 circuitu maiore iter erat longius, adverso flumine, 
ut vado transire posset. Pompeius, quia expedito itinere
 flumen ei transeundum non erat, magnis itineribus
 ad Antonium contendit,</p>
</div>
<div type="section" n="5">
<p> atque ubi eum adpropinquare
 cognovit, idoneum locum nactus ibi copias conlocavit,
 suosque omnes castris continuit, ignesque fieri 
prohibuit, quo occultior esset eius adventus. </p>
</div>
<div type="section" n="6">
<p>haec ad 
Antonium statim per Graecos deferuntur. ille missis 
ad Caesarem nuntiis unum diem sese castris tenuit, 
altero die ad eum pervenit Caesar. </p>
</div>
<div type="section" n="7">
<p>cuius adventu cognito
 Pompeius, ne duobus circumcluderetur exercitibus,
 ex eo loco discedit omnibusque copiis ad Asparagium
 Dyrrachinorum pervenit atque ibi idoneo loco 
castra ponit. </p>
</div>
</div>
<div type="chapter" n="31">
<div type="section" n="1">
<p rend="indent(2)">His temporibus Scipio detrimentis quibusdam
 circa montem Amanum acceptis imperatorem se 
appellaverat. </p>
</div>
<div type="section" n="2">
<p>quo facto civitatibus tyrannisque magnas
 imperaverat pecunias, item a publicanis suae 
provinciae debitam biennii pecuniam exegerat et ab 
isdem insequentis anni mutuam praeceperat equitesque
 toti provinciae imperaverat. </p>
</div>
<div type="section" n="3">
<p>quibus coactis, finitimis <pb/> 
 hostibus Parthis post se relictis, qui paulo ante 
M. Crassum imperatorem interfecerant et M. Bibulum 
in obsidione habuerant, legiones equitesque ex Syria 
deduxerat. </p>
</div>
<div type="section" n="4">
<p>summamque in sollicitudinem ac timorem 
Parthici belli provincia cum venisset, ac nonnullae militum
 voces cum audirentur sese, contra hostem si ducerentur,
 ituros, contra civem et consulem arma non 
laturos, deductis Pergamum atque in locupletissimas 
urbes in hiberna legionibus maximas largitiones fecit 
et confirmandorum militum causa diripiendas his civitates
 dedit. </p>
</div>
</div>
<div type="chapter" n="32">
<div type="section" n="1">
<p rend="indent(2)">Interim acerbissime imperatae pecuniae tota 
provincia exigebantur. multa praeterea generatim ad 
avaritiam excogitabantur. </p>
</div>
<div type="section" n="2">
<p>in capita singula servorum 
ac liberorum tributum imponebatur; columnaria ostiaria
 frumentum milites arma remiges tormenta vecturae
 imperabantur; cuius modo rei nomen reperiri 
poterat, hoc satis esse ad cogendas pecunias videbatur. </p>
</div>
<div type="section" n="3">
<p>non solum urbibus, sed paene vicis castellisque singuli 
cum imperio praeficiebantur. qui horum quid acerbissime
 crudelissimeque fecerat, is et vir et civis optimus 
habebatur. </p>
</div>
<div type="section" n="4">
<p>erat plena lictorum et imperiorum provincia,
 differta praefectis atque exactoribus, qui praeter 
imperatas pecunias suo etiam privato conpendio serviebant;
 dictitabant enim se domo patriaque expulsos 
omnibus necessariis egere rebus, ut honesta praescriptione
 rem turpissimam tegerent. </p>
</div>
<div type="section" n="5">
<p>accedebant ad haec 
gravissimae usurae, quod in bello plerumque accidere <pb/> 
consuevit universis imperatis pecuniis; quibus in rebus
 prolationem diei donationem esse dicebant. itaque 
aes alienum provinciae eo biennio multiplicatum est. </p>
</div>
<div type="section" n="6">
<p>neque minus ob eam causam civibus Romanis eius provinciae,
 sed in singulos conventus singulasque civitates
 certae pecuniae imperabantur, mutuasque illas 
ex senatus consulto exigi dictitabant; publicanis, ut ii 
sortem fecerant, insequentis anni vectigal promutuum. </p>
</div>
</div>
<div type="chapter" n="33">
<div type="section" n="1">
<p rend="indent(2)">Praeterea Ephesi a fano Dianae depositas 
antiquitus pecunias Scipio tolli iubebat. certaque eius 
rei die constituta cum in fanum ventum esset adhibitis 
compluribus ordinis senatorii, quos advocaverat Scipio,
 litterae ei redduntur a Pompeio, mare transisse cum 
legionibus Caesarem; properaret ad se cum exercitu 
venire omniaque post [ea quae] haberet. </p>
</div>
<div type="section" n="2">
<p>his litteris acceptis,
 quos advocaverat, dimittit; ipse iter in Macedoniam
 parare incipit paucisque post diebus est profectus.
 haec res Ephesiae pecuniae salutem adtulit. </p>
</div>
</div>
<div type="chapter" n="34">
<div type="section" n="1">
<p rend="indent(2)">Caesar Antoni exercitu coniuncto deducta 
Orico legione, quam tuendae orae maritimae causa posuerat,
 temptandas sibi provincias longiusque procedendum
 existimabat; </p>
</div>
<div type="section" n="2">
<p>et cum ad eum ex Thessalia 
Aetoliaque legati venissent, qui praesidio misso pollicerentur
 earum gentium civitates imperata facturas, 
L. Cassium Longinum cum legione tironum, quae appellabatur
 <hi rend="small-caps">xxvii</hi>, atque equitibus <hi rend="small-caps">cc</hi> in Thessaliam, 
item C. Calvisium Sabinum cum cohortibus <hi rend="small-caps">v</hi> paucisque
 equitibus in Aetoliam misit; maxime eos, quod <pb/> 
erant propinquae regiones, de re frumentaria ut providerent,
 hortatus est. </p>
</div>
<div type="section" n="3">
<p>Cn. Domitium Calvinum cum 
legionibus duabus, <hi rend="small-caps">xi</hi> et <hi rend="small-caps">xii</hi>, et equitibus <hi rend="small-caps">d</hi> in Macedoniam
 proficisci iussit; </p>
</div>
<div type="section" n="4">
<p>cuius provinciae ab ea parte, 
quae libera appellabatur, Menedemus, princeps earum 
regionum, missus legatus omnium suorum excellens 
studium profitebatur. </p>
</div>
</div>
<div type="chapter" n="35">
<div type="section" n="1">
<p rend="indent(2)">Ex his Calvisius primo adventu summa omnium
 Aetolorum receptus voluntate praesidiis adversariorum
 Calydone et Naupacto deiectis omni Aetolia 
potitus est. </p>
</div>
<div type="section" n="2">
<p>Cassius in Thessaliam cum legione pervenit.
 hic cum essent factiones duae, varia voluntate 
civitatium utebatur: Hegesaretos, veteris homo potentiae,
 Pompeianis rebus studebat; Petraeus, summae 
nobilitatis adulescens, suis ac suorum opibus Caesarem
 enixe iuvabat. </p>
</div>
</div>
<div type="chapter" n="36">
<div type="section" n="1">
<p rend="indent(2)">Eodemque tempore Domitius in Macedoniam 
venit; et cum ad eum frequentes civitatium legationes 
convenire coepissent, nuntiatum est adesse Scipionem 
cum legionibus, magna opinione et fama omnium; </p>
</div>
<div type="section" n="2">
<p>nam plerumque in novitate fama &lt;rem&gt; antecedit. hic 
nullo in loco Macedoniae moratus magno impetu tetendit
 ad Domitium, et cum ab eo milia passuum <hi rend="small-caps">xx</hi> 
afuisset, subito se ad Cassium Longinum in Thessaliam
 convertit. </p>
</div>
<div type="section" n="3">
<p>hoc adeo celeriter fecit ut simul adesse 
et venire nuntiaretur, et quo iter expeditius faceret, 
M. Favonium ad flumen Haliacmonem, quod Macedoniam
 a Thessalia dividit, cum cohortibus <hi rend="small-caps">viii</hi> praesidio <pb/> 
impedimentis legionum reliquit castellumque ibi muniri
 iussit. </p>
</div>
<div type="section" n="4">
<p>eodem tempore equitatus regis Coti ad 
castra Cassi advolavit, qui circum Thessaliam esse 
consueverat. </p>
</div>
<div type="section" n="5">
<p>tum timore perterritus Cassius cognito 
Scipionis adventu visisque equitibus, quos Scipionis 
esse arbitrabatur, ad montes se convertit, qui Thessaliam
 cingunt, atque ex his locis Ambraciam versus 
iter facere coepit. </p>
</div>
<div type="section" n="6">
<p>at Scipionem properantem sequi litterae
 sunt consecutae a M. Favonio, Domitium cum legionibus
 adesse, neque se praesidium, ubi constitutus 
esset, sine auxilio Scipionis tenere posse. </p>
</div>
<div type="section" n="7">
<p>quibus litteris
 acceptis consilium Scipio iterque commutat; Cassium
 sequi desistit, Favonio auxilium ferre contendit. </p>
</div>
<div type="section" n="8">
<p>itaque die ac nocte continuato itinere ad eum pervenit, 
tam opportuno tempore, ut simul Domitiani exercitus 
pulvis cerneretur et primi antecursores Scipionis viderentur.
 ita Cassio industria Domiti, Favonio Scipionis 
celeritas salutem adtulit. </p>
</div>
</div>
<div type="chapter" n="37">
<div type="section" n="1">
<p rend="indent(2)">Scipio biduum castris stativis moratus ad 
flumen, quod inter eum et Domiti castra fluebat, Haliacmonem,
 tertio die prima luce exercitum vado traducit
 et castris positis postero die mane copias ante 
frontem castrorum struit. </p>
</div>
<div type="section" n="2">
<p>Domitius tum quoque sibi 
dubitandum non putavit quin productis legionibus 
proelio decertaret. sed cum esset inter bina castra 
campus circiter milium passuum <hi rend="small-caps">iii</hi>, Domitius castris 
Scipionis aciem suam subiecit, ille a vallo non discedere
 perseveravit. </p>
</div>
<div type="section" n="3">
<p>ac tamen aegre retentis Domitianis 
militibus est factum, ne proelio contenderetur, et maxime <pb/> 
 quod rivus difficilibus ripis subiectus castris 
Scipionis progressus nostrorum impediebat. </p>
</div>
<div type="section" n="4">
<p>quorum 
studium alacritatemque pugnandi cum cognovisset 
Scipio, suspicatus fore ut postero die aut invitus dimicare
 cogeretur, aut magna cum infamia castris se contineret,
 qui magna exspectatione venisset, temere progressus
 turpem habuit exitum et noctu ne conclamatis 
quidem vasis flumen transit atque in eandem partem, 
ex qua venerat, redit, ibique prope flumen edito natura 
loco castra posuit. </p>
</div>
<div type="section" n="5">
<p>paucis diebus interpositis noctu 
insidias equitum conlocavit, quo in loco superioribus 
fere diebus nostri pabulari consueverant; et cum cotidiana
 consuetudine Q. Varus, praefectus equitum Domiti,
 venisset, subito illi ex insidiis consurrexerunt. </p>
</div>
<div type="section" n="6">
<p>sed nostri fortiter impetum eorum tulerunt, celeriterque
 ad suos quisque ordines redit, atque ultro universi
 in hostes impetum fecerunt. </p>
</div>
<div type="section" n="7">
<p>ex his circiter <hi rend="small-caps">lxxx</hi> 
interfectis, reliquis in fugam coniectis, duobus amissis 
in castra se receperunt. </p>
</div>
</div>
<div type="chapter" n="38">
<div type="section" n="1">
<p rend="indent(2)">His rebus gestis Domitius sperans Scipionem 
ad pugnam elici posse simulavit sese angustiis rei frumentariae
 adductum castra movere vasisque militari 
more conclamatis progressus milia passuum <hi rend="small-caps">iii</hi> loco 
idoneo et occulto omnem exercitum equitatumque conlocavit.
 </p>
</div>
<div type="section" n="2">
<p>Scipio ad sequendum paratus equitatus magnam
 partem ad explorandum iter Domiti et cognoscendum
 praemisit. </p>
</div>
<div type="section" n="3">
<p>qui cum essent progressi primaeque
 turmae insidias intravissent, ex fremitu equorum 
inlata suspicione ad suos se recipere coeperunt, quique 
hos sequebantur, celerem eorum receptum conspicati 
restiterunt. </p>
</div>
<div type="section" n="4">
<p>nostri cognitis [hostium] insidiis, ne frustra <pb/> 
 reliquos expectarent, duas nacti turmas exceperunt,
 &lt;quarum perpauci fuga se ad suos receperunt&gt;— 
in his fuit M. Opimius praefectus equitum—reliquos 
omnes earum turmarum aut interfecerunt aut captos 
ad Domitium deduxerunt. </p>
</div>
</div>
<div type="chapter" n="39">
<div type="section" n="1">
<p rend="indent(2)">Deductis orae maritimae Caesar praesidiis, 
ut supra demonstratum est, <hi rend="small-caps">iii</hi> cohortes Orici oppidi 
tuendi causa reliquit isdemque custodiam navium longarum
 tradidit, quas ex Italia traduxerat. huic officio 
oppidoque &lt;M'. </p>
</div>
<div type="section" n="2">
<p>Acilius&gt; Caninus legatus praeerat. is 
naves nostras interiorem in portum post oppidum reduxit
 et ad terram deligavit faucibusque portus navem 
onerariam submersam obiecit et huic alteram coniunxit;
 super quam turrim effectam ad ipsum introitum 
portus opposuit et militibus conplevit tuendamque ad 
omnis repentinos casus tradidit. </p>
</div>
</div>
<div type="chapter" n="40">
<div type="section" n="1">
<p rend="indent(2)">Quibus cognitis rebus Cn. Pompeius filius, 
qui classi Aegyptiae praeerat, ad Oricum venit submersamque
 navem remulco multisque contendens funibus
 abduxit atque alteram navem, quae erat ad 
custodiam ab Acilio posita, pluribus adgressus navibus,
 in quibus ad libram fecerat turres, ut ex superiori
 pugnans loco integrosque semper defatigatis submittens
 et reliquis partibus simul ex terra scalis et 
&lt;telis ex&gt; classe moenia oppidi temptans, uti adversariorum
 manus diduceret, labore et multitudine telorum 
nostros vicit deiectisque defensoribus, qui omnes sca- <pb/> </p>
</div>
<div type="section" n="2">
<p>phis excepti refugerunt, eam navem expugnavit. eodemque
 tempore ex altera parte molem tenuit naturalem 
obiectam, quae paene insulam oppidum effecerat, <hi rend="small-caps">iiii</hi> biremes
 subiectis scutulis inpulsas vectibus in interiorem 
portum transduxit. </p>
</div>
<div type="section" n="3">
<p>ita ex utraque parte naves longas 
adgressus, quae erant deligatae ad terram atque inanes,
 <hi rend="small-caps">iiii</hi> ex his abduxit, reliquas incendit. </p>
</div>
<div type="section" n="4">
<p>hoc confecto 
negotio D. Laelium ab Asiatica classe abductum reliquit,
 qui commeatus Byllide atque Amantia inportari 
in oppidum prohiberet. </p>
</div>
<div type="section" n="5">
<p>ipse Lissum profectus naves 
onerarias <hi rend="small-caps">xxx</hi> a M. Antonio relictas intra portum adgressus
 omnes incendit; Lissum expugnare conatus, 
defendentibus civibus Romanis, qui eius conventus 
erant, militibusque, quos praesidii causa miserat Caesar,
 triduum moratus paucis in oppugnatione amissis 
re infecta inde discessit. </p>
</div>
</div>
<div type="chapter" n="41">
<div type="section" n="1">
<p rend="indent(2)">Caesar postquam Pompeium ad Asparagium 
esse cognovit, eodem cum exercitu profectus expugnato
 in itinere oppido Parthinorum, in quo Pompeius
 praesidium habebat, tertio die [Macedoniam] ad 
Pompeium pervenit iuxtaque eum castra posuit et postridie
 eductis omnibus copiis acie instructa decernendi
 potestatem Pompeio fecit. </p>
</div>
<div type="section" n="2">
<p>ubi illum suis locis 
se tenere animum advertit, reducto in castra exercitu 
aliud sibi consilium capiendum existimavit. </p>
</div>
<div type="section" n="3">
<p>itaque 
postero die omnibus copiis magno circuitu difficili angustoque
 itinere Dyrrachium profectus est sperans 
Pompeium aut Dyrrachium compelli aut ab eo intercludi
 posse, quod omnem commeatum totiusque belli <pb/> </p>
</div>
<div type="section" n="4">
<p>adparatum eo contulisset: ut accidit. Pompeius enim 
primo ignorans eius consilium, quod diverso ab ea 
regione itinere profectum videbat, angustiis rei frumentariae
 compulsum discessisse existimabat; postea 
per exploratores certior factus postero die castra movit 
breviore itinere se occurrere ei posse sperans. </p>
</div>
<div type="section" n="5">
<p>quod 
fore suspicatus Caesar militesque adhortatus, ut aequo 
animo laborem ferrent, parva parte noctis itinere intermisso
 mane Dyrrachium venit, cum primum agmen 
Pompei procul cerneretur, atque ibi castra posuit. </p>
</div>
</div>
<div type="chapter" n="42">
<div type="section" n="1">
<p rend="indent(2)">Pompeius interclusus Dyrrachio, ubi propositum
 tenere non potuit, secundo usus consilio edito 
loco, qui appellatur Petra aditumque habet navibus 
mediocrem atque eas a quibusdam protegit ventis, 
castra communit. </p>
</div>
<div type="section" n="2">
<p>eo partem navium longarum convenire,
 frumentum commeatumque ab Asia atque omnibus
 regionibus, quas tenebat, conportari imperat. </p>
</div>
<div type="section" n="3">
<p>Caesar longius bellum ductum iri existimans et de 
Italicis commeatibus desperans, quod tanta diligentia 
omnia litora a Pompeianis tenebantur classesque ipsius,
 quas hieme in Sicilia Gallia Italia fecerat, morabantur,
 in Epirum rei frumentariae causa Q. Tillium 
et L. Canuleium legatos misit, quodque hae regiones 
aberant longius, locis certis horrea constituit vecturasque
 frumenti finitimis civitatibus discripsit. </p>
</div>
<div type="section" n="4">
<p>item 
Lisso Parthinisque et omnibus castellis, quod esset 
frumenti, conquiri iussit. </p>
</div>
<div type="section" n="5">
<p>id erat perexiguum cum ipsius
 agri natura, quod sunt loca aspera ac montuosa 
ac plerumque frumento utuntur inportato, tum quod 
Pompeius haec providerat et superioribus diebus praedae <pb/> 
 loco Parthinos habuerat frumentumque omne conquisitum
 spoliatis effossisque eorum domibus per equites
 in Petram comportarat. </p>
</div>
</div>
<div type="chapter" n="43">
<div type="section" n="1">
<p rend="indent(2)">Quibus rebus cognitis Caesar consilium capit 
ex loci natura. erant enim circum castra Pompei permulti
 editi atque asperi colles. hos primum praesidiis 
tenuit castellaque ibi communiit. </p>
</div>
<div type="section" n="2">
<p>inde, ut loci cuiusque 
natura ferebat, ex castello in castellum perducta munitione
 circumvallare Pompeium instituit. haec spectans,
</p>
</div>
<div type="section" n="3">
<p> quod angusta re frumentaria utebatur, quodque 
Pompeius multitudine equitum valebat, quo minore 
periculo undique frumentum commeatumque exercitui 
supportare posset, simul uti pabulatione Pompeium 
prohiberet equitatumque eius ad rem gerendam inutilem
 efficeret, tertio ut auctoritatem, qua ille maxime 
apud exteras nationes niti videbatur, minueret, cum 
fama per orbem terrarum percrebruisset illum a Caesare
 obsideri neque audere proelio dimicare. </p>
</div>
</div>
<div type="chapter" n="44">
<div type="section" n="1">
<p rend="indent(2)">Pompeius neque a mari Dyrrachioque discedere
 volebat, quod omnem adparatum belli, tela arma 
tormenta ibi conlocaverat frumentumque exercitui navibus
 subportabat, neque munitiones Caesaris prohibere
 poterat, nisi proelio decertare vellet; quod eo 
tempore statuerat faciendum non esse. </p>
</div>
<div type="section" n="2">
<p>relinquebatur, 
ut extremam rationem belli sequens quam plurimos 
colles occuparet et quam latissimas regiones praesidiis
 teneret Caesarisque copias quam maxime posset 
distineret; idque accidit. </p>
</div>
<div type="section" n="3">
<p>castellis enim <hi rend="small-caps">xxiv</hi> effectis 
<hi rend="small-caps">xv</hi> milia passuum &lt;in&gt; circuitu amplexus hoc spatio 
pabulabatur; multaque erant intra eum locum manu 
sata, quibus interim iumenta pasceret. </p>
</div>
<div type="section" n="4">
<p>atque ut nostri <pb/> 
perpetuas munitiones habebant perductas ex castellis 
in proxima castella, nequo loco erumperent Pompeiani 
ac nostros post tergum adorirentur [timebant], ita illi 
interiore spatio perpetuas munitiones efficiebant, nequem
 locum nostri intrare atque ipsos a tergo circumvenire
 possent. </p>
</div>
<div type="section" n="5">
<p>sed illi operibus vincebant, quod et 
numero militum praestabant et interiore spatio minorem
 circuitum habebant. quae cum erant loca Caesari 
</p>
</div>
<div type="section" n="6">
<p>capienda, etsi prohibere Pompeius totis copiis et dimicare
 non constituerat, tamen suis locis sagittarios 
funditoresque mittebat, quorum magnum habebat numerum,
 multique ex nostris vulnerabantur, magnusque 
incesserat timor sagittarum, atque omnes fere milites 
aut ex coactis aut ex centonibus aut ex coriis tunicas 
aut tegimenta fecerant, quibus tela vitarent. </p>
</div>
</div>
<div type="chapter" n="45">
<div type="section" n="1">
<p rend="indent(2)">In occupandis praesidiis magna vi uterque 
nitebatur: Caesar, ut quam angustissime Pompeium 
contineret, Pompeius, ut quam plurimos colles quam 
maximo circuitu occuparet; crebraque ob eam causam 
proelia fiebant. </p>
</div>
<div type="section" n="2">
<p>in his cum legio Caesaris nona praesidium
 quoddam occupavisset et munire coepisset, 
huic loco propinquum et contrarium collem Pompeius 
</p>
</div>
<div type="section" n="3">
<p>occupavit nostrosque opere prohibere coepit, et cum 
una ex parte prope aequum aditum haberet, primum 
sagittariis funditoribusque circumiectis, postea levis 
armaturae magna multitudine missa tormentisque prolatis
 munitiones impediebat. neque erat facile nostris 
uno tempore propugnare et munire. </p>
</div>
<div type="section" n="4">
<p>Caesar cum suos 
ex omnibus partibus vulnerari videret, recipere se 
iussit et loco excedere. </p>
</div>
<div type="section" n="5">
<p>erat per declive receptus. illi 
autem hoc acrius instabant neque regredi nostros patiebantur,
 quod timore adducti locum relinquere videbantur.
 </p>
</div>
<div type="section" n="6">
<p>dicitur eo tempore glorians apud suos Pompeius
 dixisse, non recusare se, quin nullius usus <pb/> 
imperator existimaretur, si sine maximo detrimento 
legiones Caesaris sese recepissent inde, quo temere 
essent progressae. </p>
</div>
</div>
<div type="chapter" n="46">
<div type="section" n="1">
<p rend="indent(2)">Caesar receptui suorum timens crates ad extremum
 tumulum contra hostem proferri et adversas 
locari, intra has mediocri latitudine fossam tectis militibus
 obduci iussit, locumque in omnis partes quam 
maxime impediri. </p>
</div>
<div type="section" n="2">
<p>ipse idoneis locis funditores instruxit,
 ut praesidio nostris se recipientibus essent. his 
rebus conpletis legionem reduci iussit. </p>
</div>
<div type="section" n="3">
<p>Pompeiani hoc 
insolentius atque audacius nostros premere et instare 
coeperunt, cratesque pro munitione obiectas propulerunt,
 ut fossas transcenderent. </p>
</div>
<div type="section" n="4">
<p>quod cum animadvertisset
 Caesar, veritus, ne non reducti, sed deiecti viderentur
 maiusque detrimentum caperetur, a medio fere 
spatio suos per Antonium, qui ei legioni praeerat, cohortatus
 tuba signum dari atque in hostes impetum 
fieri iussit. </p>
</div>
<div type="section" n="5">
<p>milites legiones <hi rend="small-caps">viiii</hi> subito conspirati pila 
coniecerunt et ex inferiore loco adversus clivum incitati
 cursu praecipites Pompeianos egerunt et terga 
vertere coegerunt; quibus ad recipiendum crates derectae
 longuriique obiecti et institutae fossae magno impedimento
 fuerunt. </p>
</div>
<div type="section" n="6">
<p>nostri vero, qui satis habebant sine 
detrimento discedere, compluribus interfectis, <hi rend="small-caps">v</hi> omnino
 suorum amissis quietissime receperunt, pauloque 
citra eum locum aliis comprehensis collibus munitiones
 perfecerunt. <pb/> </p>
</div>
</div>
<div type="chapter" n="47">
<div type="section" n="1">
<p rend="indent(2)">Erat nova et inusitata belli ratio cum tot castellorum
 numero tantoque spatio et tantis munitionibus
 et toto obsidionis genere, tum etiam reliquis 
rebus. </p>
</div>
<div type="section" n="2">
<p>nam quicumque alterum obsidere conati sunt, 
perculsos atque infirmos hostes adorti aut proelio 
superatos aut aliqua offensione permotos continuerunt, 
cum ipsi numero equitum militumque praestarent; 
causa autem obsidionis haec fere esse consuevit, ut 
frumento hostes prohiberent. </p>
</div>
<div type="section" n="3">
<p>at tum integras atque 
incolumes copias Caesar inferiore militum numero 
continebat, cum illi omnium rerum copia abundarent; 
cotidie enim magnus undique navium numerus conveniebat,
 quae commeatum supportarent, neque ullus 
flare ventus poterat quin aliqua ex parte secundum 
cursum haberent. </p>
</div>
<div type="section" n="4">
<p>ipse autem consumptis omnibus 
longe lateque frumentis summis erat in angustiis. </p>
</div>
<div type="section" n="5">
<p>sed 
tamen haec singulari patientia milites ferebant. recordabantur
 enim eadem se superiore anno in Hispania 
perpessos labore et patientia maximum bellum confecisse;
 meminerant ad Alesiam magnam se inopiam perpessos,
 multo etiam maiorem ad Avaricum, maximarum 
se gentium victores discessisse. </p>
</div>
<div type="section" n="6">
<p>non illis hordeum cum 
daretur, non legumina recusabant; pecus vero, cuius rei 
summa erat ex Epiro copia, magno in honore habebant. </p>
</div>
</div>
<div type="chapter" n="48">
<div type="section" n="1">
<p rend="indent(2)">Est etiam genus radicis inventum ab iis qui 
fuerant ab alebribus, quod appellatur chara, quod admixtum
 lacte multum inopiam levabat. id ad simili- <pb/> </p>
</div>
<div type="section" n="2">
<p>tudinem panis efficiebant. eius erat magna copia. ex 
hoc effectos panes. cum in conloquiis Pompeiani famem
 nostris obiectarent, vulgo in eos iaciebant, ut 
spem eorum minuerent. </p>
</div>
</div>
<div type="chapter" n="49">
<div type="section" n="1">
<p rend="indent(2)">Iamque frumenta maturescere incipiebant 
atque ipsa spes inopiam sustentabat, quod celeriter se 
habituros copiam confidebant. crebraeque voces militum
 in vigiliis conloquiisque audiebantur prius se cortice
 ex arboribus victuros, quam Pompeium e manibus 
dimissuros. </p>
</div>
<div type="section" n="2">
<p>libenter etiam ex perfugis cognoscebant 
equos eorum tolerari, reliqua vero iumenta interisse; 
uti autem ipsos valetudine non bona cum angustiis 
loci et odore taetro ex multitudine cadaverum et cotidianis
 laboribus, insuetos operum, tum aquae summa 
inopia adfectos. </p>
</div>
<div type="section" n="3">
<p>omnia enim flumina atque omnes 
rivos, qui ad mare pertinebant, Caesar aut averterat 
aut magnis operibus obstruxerat, atque ut erant loca 
montuosa et †ad specus angustiae vallium, has sublicis
 in terram demissis praesepserat terramque adgesserat,
 ut aquam continerent. </p>
</div>
<div type="section" n="4">
<p>ita illi necessario loca 
sequi demissa ac palustria et puteos fodere cogebantur
 atque hunc laborem ad cotidiana opera addebant; 
qui tamen fontes a quibusdam praesidiis aberant longius
 et celeriter aestibus exarescebant. </p>
</div>
<div type="section" n="5">
<p>at Caesaris 
exercitus &lt;cum&gt; optima valetudine summaque aquae 
copia utebatur, tum commeatus omni genere praeter 
frumentum abundabat; quibus &lt;rebus&gt; cotidie melius 
succurrere tempus maioremque spem maturitate frumentorum
 proponi videbant. </p>
</div>
</div>
<div type="chapter" n="50">
<div type="section" n="1">
<p rend="indent(2)">In novo genere belli novae ab utrisque bellandi
 rationes reperiebantur. illi cum animum advertissent <pb/> 
 ex ignibus nocte cohortes nostras ad munitiones 
excubare, silentio adgressi universas inter multitudinem
 sagittas coiciebant et se confestim ad suos recipiebant.
 </p>
</div>
<div type="section" n="2">
<p>quibus rebus nostri usu docti haec reperiebant
 remedia, ut alio loco ignes facerent, &lt;alio excubarent&gt;.
 ........................................... 
...................................................... </p>
</div>
</div>
<div type="chapter" n="51">
<div type="section" n="1">
<p rend="indent(2)">Interim certior factus P. Sulla, quem discedens
 castris praefecerat Caesar, auxilio cohorti venit 
cum legionibus duabus; cuius adventu facile sunt repulsi
 Pompeiani. </p>
</div>
<div type="section" n="2">
<p>neque vero conspectum aut impetum 
nostrorum tulerunt, primisque deiectis reliqui se verterunt
 et loco cesserunt. </p>
</div>
<div type="section" n="3">
<p>sed insequentis nostros, ne 
longius prosequerentur, Sulla revocavit. at plerique 
existimant, si acrius insequi voluisset, bellum eo die 
potuisse finiri. cuius consilium reprehendendum non 
videtur. </p>
</div>
<div type="section" n="4">
<p>aliae enim sunt legati partes atque imperatoris;
 alter omnia agere ad praescriptum, alter libere 
ad summam rerum consulere debet. </p>
</div>
<div type="section" n="5">
<p>Sulla a Caesare 
castris relictus liberatis suis hoc fuit contentus neque 
proelio decertare voluit, quae res tamen fortasse aliquem
 reciperet casum, ne imperatorias sibi partes 
sumpsisse videretur. </p>
</div>
<div type="section" n="6">
<p>Pompeianis magnam res ad receptum
 difficultatem adferebat. nam ex iniquo progressi
 loco in summo constiterant; si per declive sese 
reciperent, nostros ex superiore insequentes loco verebantur;
 neque multum ad solis occasum temporis supererat;
 spe enim conficiendi negotii prope in noctem 
rem deduxerant. </p>
</div>
<div type="section" n="7">
<p>ita necessario atque ex tempore capto 
consilio Pompeius tumulum quendam occupavit, qui <pb/> 
tantum aberat a nostro castello, ut telum tormento 
missum adigi non posset. hoc consedit loco atque eum 
communivit omnesque ibi copias continuit. </p>
</div>
</div>
<div type="chapter" n="52">
<div type="section" n="1">
<p rend="indent(2)">Eodem tempore duobus praeterea locis pugnatum
 est; nam plura castella Pompeius pariter 
distinendae manus causa temptaverat, ne ex proximis 
praesidiis succurri posset. </p>
</div>
<div type="section" n="2">
<p>uno loco Volcacius Tullus 
impetum legionis sustinuit cohortibus tribus atque 
eam loco depulit; altero Germani munitiones nostras 
egressi compluribus interfectis sese ad suos incolumes 
receperunt. </p>
</div>
</div>
<div type="chapter" n="53">
<div type="section" n="1">
<p rend="indent(2)">Ita uno die sex proeliis factis, tribus ad Dyrrachium,
 tribus ad munitiones, cum horum omnium 
ratio haberetur, ad duo milia numero ex Pompeianis 
cecidisse reperiebamus, evocatos centurionesque complures;
 in eo fuit numero Valerius Flaccus L. filius 
eius, qui praetor Asiam obtinuerat; signaque sunt militaria
 sex relata. </p>
</div>
<div type="section" n="2">
<p>nostri non amplius <hi rend="small-caps">xx</hi> omnibus 
sunt proeliis desiderati. </p>
</div>
<div type="section" n="3">
<p>sed in castello nemo fuit omnino
 militum quin vulneraretur, quattuorque ex una 
cohorte centuriones oculos amiserunt. </p>
</div>
<div type="section" n="4">
<p>et cum laboris 
sui periculique testimonium adferre vellent, milia sagittarum
 circiter <hi rend="small-caps">xxx</hi> in castellum coniecta Caesari 
renumeraverunt, scutoque ad eum relato Scaevae centurionis
 inventa sunt in eo foramina <hi rend="small-caps">cxx</hi>. </p>
</div>
<div type="section" n="5">
<p>quem Caesar,
 ut erat de se meritus et de re publica, donatum 
milibus <hi rend="small-caps">cc</hi> * * * atque ab octavis ordinibus ad primum <pb/> 
pilum se traducere pronuntiavit—eius enim ope castellum
 magna ex parte conservatum esse constabat— 
cohortemque postea duplici stipendio, frumento, veste, 
cibariis militaribusque donis amplissime donavit. </p>
</div>
</div>
<div type="chapter" n="54">
<div type="section" n="1">
<p rend="indent(2)">Pompeius noctu magnis additis munitionibus 
reliquis diebus turres extruxit et in altitudinem pedum 
<hi rend="small-caps">xv</hi> effectis operibus vineis eam partem castrorum obtexit,
</p>
</div>
<div type="section" n="2">
<p> et quinque intermissis diebus alteram noctem 
subnubilam nactus obstructis omnibus castrorum portis
 et ad impediendum ob&lt;icibus ad&gt;iectis tertia [inita] 
vigilia silentio exercitum eduxit et se in antiquas munitiones
 recepit. </p>
</div>
</div>
<div type="chapter" n="55(56)">
<div type="section" n="1">
<p rend="indent(2)">Omnibus deinceps diebus Caesar exercitum
 in aciem aequum in locum produxit, si Pompeius 
proelio decertare vellet, ut paene castris Pompei legiones
 subiceret; tantumque a vallo eius prima acies 
aberat, uti ne telum tormento adigi posset. </p>
</div>
<div type="section" n="2">
<p>Pompeius 
autem, ut famam opinionemque hominum teneret, sic 
pro castris exercitum constituebat, ut tertia acies vallum
 contingeret, omnis quidem instructus exercitus 
telis ex vallo abiectis protegi posset. </p>
</div>
</div>
<div type="chapter" n="56(55)">
<div type="section" n="1">
<p rend="indent(2)">Aetolia, Acarnania, Amphilochis per 
Cassium Longinum et Calvisium Sabinum, ut demonstravimus,
 receptis temptandam sibi Achaiam ac paulo 
longius progrediendum existimabat Caesar. </p>
</div>
<div type="section" n="2">
<p>itaque eo 
Q. Calenum misit eique Sabinum et Cassium cum cohortibus
 adiungit. </p>
</div>
<div type="section" n="3">
<p>quorum cognito adventu Rutilius <pb/> 
Lupus, qui Achaiam missus a Pompeio obtinebat, Isthmum
 praemunire instituit, ut Achaia Fufium prohiberet.
 </p>
</div>
<div type="section" n="4">
<p>Calenus Delphos, Thebas et Orchomenum voluntate
 ipsarum civitatium recepit, nonnullas urbes per 
vim expugnavit, reliquas civitates circummissis legationibus
 amicitiae Caesaris conciliare studebat. in his 
rebus fere erat Fufius occupatus. </p>
</div>
</div>
<div type="chapter" n="57">
<div type="section" n="1">
<p rend="indent(2)">Haec cum in Achaia atque apud Dyrrachium 
gererentur Scipionemque in Macedoniam venisse constaret,
 non oblitus pristini instituti Caesar mittit ad 
eum Clodium, suum atque illius familiarem, quem ab 
illo traditum initio et commendatum in suorum necessariorum
 numero habere instituerat. </p>
</div>
<div type="section" n="2">
<p>huic dat litteras 
mandataque ad eum, quorum haec erat summa: sese 
omnia de pace expertum nihil adhuc &lt;effecisse; id&gt; 
arbitrari vitio factum eorum quos esse auctores eius 
rei voluisset, quod sua mandata perferre non opportuno
 tempore ad Pompeium vererentur. </p>
</div>
<div type="section" n="3">
<p>Scipionem ea 
esse auctoritate, ut non solum libere, quae probasset, 
exponere, sed etiam ex magna parte compellare atque 
errantem regere posset; praeesse autem suo nomine 
exercitui, ut praeter auctoritatem vires quoque ad 
coercendum haberet. </p>
</div>
<div type="section" n="4">
<p>quod si fecisset, quietem Italiae, 
pacem provinciarum, salutem imperii uni omnes acceptam
 relaturos. </p>
</div>
<div type="section" n="5">
<p>haec ad eum mandata Clodius refert 
ac primis diebus, ut videbatur, libenter auditus, reliquis
 ad conloquium non admittitur castigato Scipione 
a Favonio, ut postea confecto bello reperiebamus, infectaque
 re sese ad Caesarem recepit. </p>
</div>
</div>
<div type="chapter" n="58">
<div type="section" n="1">
<p rend="indent(2)">Caesar quo facilius equitatum Pompeianum 
ad Dyrrachium contineret et pabulatione prohiberet, <pb/> 
aditus duos, quos esse angustos demonstravimus, 
magnis operibus praemunivit castellaque his locis posuit.
 </p>
</div>
<div type="section" n="2">
<p>Pompeius ubi nihil profici equitatu cognovit, 
paucis intermissis diebus rursus eum navibus ad se 
intra munitiones recepit. </p>
</div>
<div type="section" n="3">
<p>erat summa inopia pabuli, 
adeo ut foliis ex arboribus strictis et teneris harundinum
 radicibus contusis equos alerent; frumenta 
enim, quae fuerant intra munitiones sata, consumpserant.
 </p>
</div>
<div type="section" n="4">
<p>et cogebantur Corcyra atque Acarnania longo 
interiecto navigationis spatio pabulum subportare, 
quodque erat eius rei minor copia, hordeo adaugere 
atque his rationibus equitatum tolerare. </p>
</div>
<div type="section" n="5">
<p>sed postquam 
non modo hordeum pabulumque omnibus locis herbaeque
 desectae, sed etiam frons ex arboribus deficiebat, 
corruptis equis macie conandum sibi aliquid Pompeius 
de eruptione existimavit. </p>
</div>
</div>
<div type="chapter" n="59">
<div type="section" n="1">
<p rend="indent(2)">Erant apud Caesarem in equitum numero 
Allobroges <hi rend="small-caps">ii</hi> fratres, Roucillus et Aecus, Adbucilli filii, 
qui principatum in civitate multis annis obtinuerat, 
singulari virtute homines, quorum opera Caesar omnibus
 Gallicis bellis optima fortissimaque erat usus. </p>
</div>
<div type="section" n="2">
<p>his 
domi ob has causas amplissimos magistratus mandaverat
 atque eos extra ordinem in senatum legendos 
curaverat, agrosque in Gallia ex hostibus captos praemiaque
 rei pecuniariae magna tribuerat locupletesque 
ex egentibus fecerat. </p>
</div>
<div type="section" n="3">
<p>hi propter virtutem non solum 
apud Caesarem in honore erant, sed etiam apud exercitum
 cari habebantur; sed freti amicitia Caesaris et <pb/> 
stulta ac barbara adrogantia elati despiciebant suos 
stipendiumque equitum fraudabant et praedam omnem 
domum avertebant. </p>
</div>
<div type="section" n="4">
<p>quibus illi rebus permoti universi 
Caesarem adierunt palamque de eorum iniuriis sunt 
questi et ad cetera addiderunt falsum ab iis equitum 
numerum deferri, quorum stipendium averterent. </p>
</div>
</div>
<div type="chapter" n="60">
<div type="section" n="1">
<p rend="indent(2)">Caesar neque tempus illud animadversionis 
esse existimans et multa virtuti eorum concedens rem 
totam dispulit; illos secreto castigavit, quod quaestui 
equites haberent, monuitque ut ex sua amicitia omnia 
expectarent et ex praeteritis suis officiis reliqua sperarent.
 </p>
</div>
<div type="section" n="2">
<p>magnam tamen haec res illis offensionem et 
contemptionem ad omnes adtulit, idque ita esse cum 
ex aliorum obiectationibus tum etiam ex domestico 
iudicio atque animi conscientia intellegebant. </p>
</div>
<div type="section" n="3">
<p>quo pudore
 adducti et fortasse non se liberari, sed in aliud 
tempus reservari arbitrati discedere ab nobis et novam
 temptare fortunam novasque amicitias experiri 
constituerunt. </p>
</div>
<div type="section" n="4">
<p>et cum paucis conlocuti clientibus suis, 
quibus tantum facinus committere audebant, primum 
conati sunt praefectum equitum C. Volusenum interficere—ut
 postea bello confecto cognitum est—, ut 
cum munere aliquo perfugisse ad Pompeium viderentur;
 </p>
</div>
<div type="section" n="5">
<p>postquam id difficilius visum est neque facultas 
perficiendi dabatur, quam maximas potuerunt pecunias 
mutuati, proinde ac suis satisfacere et fraudata restituere
 vellent, multis coemptis equis ad Pompeium transierunt
 cum iis quos sui consilii participes habebant. </p>
</div>
</div>
<div type="chapter" n="61">
<div type="section" n="1">
<p rend="indent(2)">Quos Pompeius, quod erant honesto loco nati 
et instructi liberaliter magnoque comitatu et multis 
iumentis venerant virique fortes habebantur et in honore <pb/> 
 apud Caesarem fuerant, quodque &lt;id&gt; novum et 
praeter consuetudinem acciderat, omnia sua praesidia 
circumduxit atque ostentavit. </p>
</div>
<div type="section" n="2">
<p>nam ante id tempus 
nemo aut miles aut eques a Caesare ad Pompeium 
transierat, cum paene cotidie &lt;nonnulli&gt; a Pompeio ad 
Caesarem perfugerent, vulgo vero universi in Epiro 
atque Aetolia conscripti milites earumque regionum 
omnium quae a Caesare tenebantur. </p>
</div>
<div type="section" n="3">
<p>sed hi cognitis 
omnibus rebus, seuquid in munitionibus perfectum 
non erat, seuquid a peritioribus rei militaris desiderari
 videbatur, temporibusque rerum et spatiis locorum
 et custodiarum varia diligentia animadversa, 
prout cuiusque eorum, qui negotiis praeerant, aut natura
 aut studium ferebat, haec ad Pompeium omnia 
detulerunt. </p>
</div>
</div>
<div type="chapter" n="62">
<div type="section" n="1">
<p rend="indent(2)">Quibus ille cognitis eruptionisque iam ante 
capto consilio, ut demonstratum est, tegimenta galeis 
milites ex viminibus facere atque aggerem iubet conportare.
 </p>
</div>
<div type="section" n="2">
<p>his paratis rebus magnum numerum levis 
armaturae et sagittariorum aggeremque omnem noctu 
in scaphas et naves actuarias inponit et de media 
nocte cohortes <hi rend="small-caps">lx</hi> ex maximis castris praesidiisque 
deductas ad eam partem munitionum ducit, quae pertinebat
 ad mare longissimeque a maximis castris Caesaris
 aberat. </p>
</div>
<div type="section" n="3">
<p>eodem naves quas demonstravimus aggere
 et levis armaturae militibus completas, quasque ad 
Dyrrachium naves longas habebat, mittit et quid a 
quoque fieri velit praecipit. </p>
</div>
<div type="section" n="4">
<p>ad eas munitiones Caesar 
Lentulum Marcellinum quaestorem cum legione <hi rend="small-caps">viiii</hi> <pb/> 
positum habebat. huic, quod valetudine minus commoda 
utebatur, Fulvium Postumum adiutorem submiserat. </p>
</div>
</div>
<div type="chapter" n="63">
<div type="section" n="1">
<p rend="indent(2)">Erat eo loco fossa pedum <hi rend="small-caps">xv</hi> et vallum contra 
hostem in altitudinem pedum <hi rend="small-caps">x</hi>, tantundemque eius 
valli agger in latitudinem patebat. ab eo intermisso 
spatio pedum <hi rend="small-caps">dc</hi> alter conversus in contrariam partem 
erat vallus humiliore paulo munitione. </p>
</div>
<div type="section" n="2">
<p>hoc enim superioribus
 diebus timens Caesar, ne navibus nostri circumvenirentur,
 duplicem eo loco fecerat vallum, ut si 
ancipiti proelio dimicaretur, posset resisti. </p>
</div>
<div type="section" n="3">
<p>sed operum 
magnitudo et continens omnium dierum labor, quod 
milia passuum in circuitu <hi rend="small-caps">xvii</hi> munitione erat conplexus,
 perficiendi spatium non dabat. </p>
</div>
<div type="section" n="4">
<p>itaque contra 
mare transversum vallum, qui has duas munitiones 
contingeret, nondum perfecerat. </p>
</div>
<div type="section" n="5">
<p>quae res nota erat 
Pompeio, delata per Allobroges perfugas, magnumque 
nostris attulerat incommodum. </p>
</div>
<div type="section" n="6">
<p>nam ut ad mare nostrae
 cohortes [nona leg.] excubuerant, accessere subito
 prima luce Pompeiani. &lt;nostris inprovisus Pompeiani&gt;
 exercitus adventus extitit. simul navibus circumvecti
 milites in exteriorem vallum tela iaciebant, 
fossaeque aggere complebantur, et legionarii interioris 
munitionis defensores scalis admotis tormentis cuiusque
 generis telisque terrebant, magnaque multitudo 
sagittariorum ab utraque parte circumfundebatur. </p>
</div>
<div type="section" n="7">
<p>multum
 autem ab ictu lapidum—quod unum nostris erat 
telum—viminea tegimenta galeis inposita defendebant. </p>
</div>
<div type="section" n="8">
<p>itaque cum omnibus rebus nostri premerentur atque <pb/> 
aegre resisterent, animadversum est vitium munitionis, 
quod supra demonstratum est, atque inter duos vallos, 
qua perfectum opus non erat, per mare navibus expositi 
in aversos nostros impetum fecerunt atque ex utraque 
munitione deiectos terga vertere coegerunt. </p>
</div>
</div>
<div type="chapter" n="64">
<div type="section" n="1">
<p rend="indent(2)">Hoc tumultu nuntiato Marcellinus cohortes 
subsidio nostris laborantibus submittit ex castris. quae 
fugientes conspicatae neque illos suo adventu confirmare
 potuerunt neque ipsae hostium impetum tulerunt. </p>
</div>
<div type="section" n="2">
<p>itaque quodcumque addebatur subsidio, id corruptum 
timore fugientium terrorem et periculum augebat; hominum
 enim multitudine receptus impediebatur. </p>
</div>
<div type="section" n="3">
<p>in eo 
proelio cum gravi vulnere esset adfectus aquilifer et a 
viribus deficeretur, conspicatus equites nostros 'hanc 
ego' inquit 'et vivus multos per annos magna diligentia 
defendi et nunc moriens eadem fide Caesari restituo. 
nolite, obsecro, committere, quod ante in exercitu Caesaris
 non accidit, ut rei militaris dedecus admittatur, 
incolumemque ad eum deferte.</p>
</div>
<div type="section" n="4">
<p>' hoc casu aquila conservatur
 omnibus primae cohortis centurionibus interfectis 
praeter principem priorem. </p>
</div>
</div>
<div type="chapter" n="65">
<div type="section" n="1">
<p rend="indent(2)">Iamque Pompeiani magna caede nostrorum 
castris Marcellini adpropinquabant non mediocri terrore
 inlato reliquis cohortibus, et M. Antonius qui 
proximum locum praesidiorum tenebat, ea re nuntiata 
cum cohortibus <hi rend="small-caps">xii</hi> descendens ex loco superiore cernebatur.
 </p>
</div>
<div type="section" n="2">
<p>cuius adventus Pompeianos compressit nostrosque
 firmavit, ut se ex maximo timore colligerent. </p>
</div>
<div type="section" n="3">
<p>neque multo post Caesar significatione per castella fumo 
facta, ut erat superioris temporis consuetudo, deductis 
quibusdam cohortibus ex praesidiis eodem venit. qui 
cognito detrimento cum animadvertisset Pompeium extra <pb/> 
munitiones egressum castra secundum mare &lt;ponere&gt;, 
ut libere pabulari posset nec minus aditum navibus 
haberet, commutata ratione belli, quoniam propositum 
non tenuerat, iuxta Pompeium muniri iussit. </p>
</div>
</div>
<div type="chapter" n="66">
<div type="section" n="1">
<p rend="indent(2)">Qua perfecta munitione animadversum est ab 
speculatoribus Caesaris, cohortes quasdam, quod instar 
legionis videretur, esse post silvam et in vetera castra 
duci. </p>
</div>
<div type="section" n="2">
<p>castrorum hic situs erat: superioribus diebus nona 
Caesaris legio cum se obiecisset Pompeianis copiis atque 
opere, ut demonstravimus, circummuniret, castra eo loco 
posuit. </p>
</div>
<div type="section" n="3">
<p>haec silvam quandam contingebant neque longius 
a mari passibus <hi rend="small-caps">ccc</hi> aberant. </p>
</div>
<div type="section" n="4">
<p>post mutato consilio quibusdam
 de causis Caesar paulo ultra eum locum castra 
transtulit, paucisque intermissis diebus eadem haec 
Pompeius occupaverat, et, quod eo loco plures erat 
legiones habiturus, relicto interiore vallo maiorem adiecerat
 munitionem. </p>
</div>
<div type="section" n="5">
<p>ita minora castra inclusa maioribus 
castelli atque arcis locum obtinebant. </p>
</div>
<div type="section" n="6">
<p>item ab angulo 
castrorum sinistro munitionem ad flumen perduxerat 
circiter passus <hi rend="small-caps">cccc</hi>, quo liberius ac sine periculo 
milites aquarentur. </p>
</div>
<div type="section" n="7">
<p>sed is quoque mutato consilio quibusdam
 de causis, quas commemorari necesse non est, 
eo loco excesserat. ita conplures dies manserant castra; 
munitiones quidem omnes integrae erant. </p>
</div>
</div>
<div type="chapter" n="67">
<div type="section" n="1">
<p rend="indent(2)">Eo signa legionis lata speculatores Caesari renuntiarunt.
 hoc idem visum ex superioribus quibusdam 
castellis confirmaverunt. is locus aberat &lt;a&gt; novis Pompei 
castris circiter passus quingentos. </p>
</div>
<div type="section" n="2">
<p>hanc legionem sperans
 Caesar se opprimere posse et cupiens eius diei 
detrimentum sarcire reliquit in opere cohortes duas, <pb/> </p>
</div>
<div type="section" n="3">
<p>quae speciem munitionis praeberent; ipse diverso itinere, 
quam potuit occultissime, reliquas cohortes, numero 
<hi rend="small-caps">xxxiii</hi>, in quibus erat legio nona multis amissis centurionibus
 deminutoque militum numero, ad legionem Pompei 
castraque minora duplici acie eduxit. </p>
</div>
<div type="section" n="4">
<p>neque eum prima 
opinio fefellit. nam et pervenit, priusquam Pompeius 
sentire posset, et tametsi erant munitiones castrorum 
magnae, tamen sinistro cornu, ubi erat ipse, celeriter 
adgressus Pompeianos ex vallo deturbavit. </p>
</div>
<div type="section" n="5">
<p>erat obiectus 
portis ericius. hic paulisper est pugnatum, cum inrumpere
 nostri conarentur, illi castra defenderent, fortissimeque
 Tito Puleione, cuius opera proditum exercitum 
C. </p>
</div>
<div type="section" n="6">
<p>Antonii demonstravimus, eo loco propugnante. sed 
tamen nostri virtute vicerunt excisoque ericio primo in 
maiora castra, post etiam in castellum, quod erat inclusum
 maioribus castris, inruperunt, quod eo pulsa legio 
sese receperat; nonnullos ibi repugnantes interfecerunt. </p>
</div>
</div>
<div type="chapter" n="68">
<div type="section" n="1">
<p rend="indent(2)">Sed fortuna, quae plurimum potest cum in 
reliquis rebus tum praecipue in bello, parvis momentis 
magnas rerum commutationes efficit; ut tum accidit. 
munitionem, quam pertinere a castris ad flumen supra 
</p>
</div>
<div type="section" n="2">
<p>demonstravimus, dextri Caesaris cornus cohortes ignorantia
 loci sunt secutae, cum portam quaererent castrorumque
 eam munitionem esse arbitrarentur. </p>
</div>
<div type="section" n="3">
<p>quod cum 
esset animadversum coniunctam esse flumini, prorutis 
munitionibus defendente nullo transcenderunt, omnisque 
noster equitatus eas cohortes est secutus. <pb/> </p>
</div>
</div>
<div type="chapter" n="69">
<div type="section" n="1">
<p rend="indent(2)">Interim Pompeius hac satis longa interiecta 
mora et re nuntiata <hi rend="small-caps">v</hi> legiones ab opere deductas subsidio 
suis duxit. eodemque tempore equitatus eius nostris 
equitibus adpropinquabat, et acies instructa a nostris, 
qui castra occupaverant, cernebatur, omniaque sunt 
subito mutata. </p>
</div>
<div type="section" n="2">
<p>Pompeiana legio celeris spe subsidii confirmata
 ab decumana porta resistere conabatur atque 
ultro in nostros impetum faciebat. equitatus Caesaris, 
quod angusto itinere per aggeres ascendebat, receptui 
suo timens initium fugae faciebat. </p>
</div>
<div type="section" n="3">
<p>dextrum cornu, quod 
erat a sinistro seclusum, terrore equitum animadverso, 
ne intra munitionem opprimeretur, ea parte, quam proruerat,
 sese recipiebat, ac plerique ex his, ne in angustias 
inciderent, <hi rend="small-caps">x</hi> pedum munitione se in fossas praecipitabant,
 primisque oppressis reliqui per horum corpora 
salutem sibi atque exitum pariebant. </p>
</div>
<div type="section" n="4">
<p>sinistro cornu 
milites cum ex vallo Pompeium adesse et suos fugere 
cernerent, veriti ne angustiis intercluderentur, cum extra 
et intus hostem haberent, eodem quo venerant receptu 
sibi consulebant, omniaque erant tumultus timoris fugae 
plena, adeo ut, cum Caesar signa fugientium manu prenderet
 et consistere iuberet, alii dimissis equis eundem 
cursum confugerent, alii ex metu etiam signa dimitterent, 
neque quisquam omnino consisteret. </p>
</div>
</div>
<div type="chapter" n="70">
<div type="section" n="1">
<p rend="indent(2)">His tantis malis haec subsidia succurrebant, 
quominus omnis deleretur exercitus, quod Pompeius insidias
 timens, credo quod haec praeter spem acciderant 
eius qui paulo ante ex castris fugientis suos conspexerat, 
munitionibus adpropinquare aliquamdiu non audebat, 
equitesque eius angustiis atque his a Caesaris militibus <pb/> 
occupatis, ad insequendum tardabantur. ita parvae res 
magnum in utramque partem momentum habuerunt. munitiones
 enim a castris ad flumen perductae expugnatis 
iam castris Pompei prope iam expeditam Caesaris victoriam
 interpellaverunt, eadem res celeritate insequentium
 tardata nostris salutem attulit. </p>
</div>
</div>
<div type="chapter" n="71">
<div type="section" n="1">
<p rend="indent(2)">Duobus his unius diei proeliis Caesar desideravit
 milites <hi rend="small-caps">dcccclx</hi> et notos equites Romanos [Felginatem]
 Tuticanum Gallum senatoris filium, C. Felginatem
 Placentia, A. Granium Puteolis, M. Sacrativirum 
Capua, tribunos militum quinque et centuriones <hi rend="small-caps">xxxii.</hi> </p>
</div>
<div type="section" n="2">
<p>sed horum omnium pars magna in fossis munitionibusque
 et fluminis ripis oppressa suorum in terrore ac fuga 
sine ullo vulnere interiit; signaque sunt militaria amissa 
<hi rend="small-caps">xxxii</hi>. </p>
</div>
<div type="section" n="3">
<p>Pompeius eo proelio imperator est appellatus. hoc 
nomen obtinuit atque ita se postea salutari passus, sed 
&lt;neque&gt; in litteris adscribere est solitus, neque in fascibus
 insignia laureae praetulit. </p>
</div>
<div type="section" n="4">
<p>at Labienus cum ab eo 
impetravisset, ut sibi captivos tradi iuberet, omnis productos
 ostentationis, ut videbatur, causa, quo maior 
perfugae fides haberetur, commilitones appellans et 
magna verborum contumelia interrogans, solerentne 
veterani milites fugere, in omnium conspectu interfecit. </p>
</div>
</div>
<div type="chapter" n="72">
<div type="section" n="1">
<p rend="indent(2)">His rebus tantum fiduciae ac spiritus Pompeianis
 accessit, ut non de ratione belli cogitarent, sed 
vicisse iam sibi viderentur. </p>
</div>
<div type="section" n="2">
<p>non illi paucitatem nostrorum <pb/> 
 militum, non iniquitatem loci atque angustias praeoccupatis
 castris et ancipitem terrorem intra extraque 
munitiones, non abscisum in duas partes exercitum, cum 
altera alteri auxilium ferre non posset, causae fuisse 
cogitabant. </p>
</div>
<div type="section" n="3">
<p>non ad haec addebant non [ex] concursu 
acri facto, non proelio dimicatum, sibique ipsos multitudine
 atque angustiis maius attulisse detrimentum quam 
ab hoste accepissent. </p>
</div>
<div type="section" n="4">
<p>non denique communis belli casus 
recordabantur, quam parvulae saepe causae vel falsae 
suspicionis vel terroris repentini vel obiectae religionis 
magna detrimenta intulissent, quotiens vel ducis vitio 
vel culpa tribuni in exercitu esset offensum. sed proinde 
ac si virtute vicissent neque ulla commutatio rerum 
posset accidere, per orbem terrarum fama ac litteris 
victoriam eius diei concelebrabant. </p>
</div>
</div>
<div type="chapter" n="73">
<div type="section" n="1">
<p rend="indent(2)">Caesar ab superioribus consiliis depulsus omnem
 sibi commutandam belli rationem existimavit. </p>
</div>
<div type="section" n="2">
<p>itaque 
uno tempore praesidiis omnibus deductis et oppugnatione
 dimissa coactoque in unum locum exercitu contionem
 apud milites habuit hortatusque est, ne ea quae 
accidissent graviter ferrent, neve his rebus terrerentur, 
multisque secundis proeliis unum adversum et id mediocre
 opponerent. </p>
</div>
<div type="section" n="3">
<p>habendam fortunae gratiam, quod 
Italiam sine aliquo vulnere cepissent, quod duas Hispanias
 bellicosissimorum hominum peritissimis atque exercitatissimis
 ducibus pacavissent, quod finitimas frumentariasque
 provincias in potestatem redegissent. denique 
recordari debere, qua felicitate inter medias hostium 
classes oppletis non solum portibus, sed etiam litoribus 
omnes incolumes essent transportati. </p>
</div>
<div type="section" n="4">
<p>si non omnia caderent <pb/> 
 secunda, fortunam esse industria sublevandam. 
quod esset acceptum detrimenti, cuiusvis potius quam 
suae culpae debere tribui. </p>
</div>
<div type="section" n="5">
<p>locum se aecum ad dimicandum
 dedisse, potitum se esse hostium castris, expulisse
 ac superasse pugnantes. sed sive ipsorum perturbatio
 sive error aliquis sive etiam fortuna partam iam 
praesentemque victoriam interpellavisset, dandam omnibus
 operam, ut acceptum incommodum virtute sarciretur.
 </p>
</div>
<div type="section" n="6">
<p>quod si esset factum, &lt;futurum&gt; ut detrimentum 
in bonum verteret, uti ad Gergoviam accidisset, atque ei, 
qui ante dimicare timuissent, ultro se proelio offerrent. </p>
</div>
</div>
<div type="chapter" n="74">
<div type="section" n="1">
<p rend="indent(2)">Hac habita contione nonnullos signiferos 
ignominia notavit ac loco movit. </p>
</div>
<div type="section" n="2">
<p>exercitui quidem omni 
tantus incessit ex incommodo dolor tantumque studium 
infamiae sarciendae, ut nemo aut tribuni aut centurionis 
imperium desideraret et sibi quisque etiam poenae loco 
graviores inponeret labores simulque omnes arderent 
cupiditate pugnandi, cum superioris etiam ordinis nonnulli
 ratione permoti manendum eo loco et rem proelio 
committendam existimarent. </p>
</div>
<div type="section" n="3">
<p>contra ea Caesar neque 
satis militibus perterritis confidebat spatiumque interponendum
 ad recreandos animos putabat, relictisque 
munitionibus magnopere rei frumentariae timebat. </p>
</div>
</div>
<div type="chapter" n="75">
<div type="section" n="1">
<p rend="indent(2)">Itaque nulla interposita mora sauciorum modo 
et aegrorum habita ratione impedimenta omnia silentio 
prima nocte ex castris Apolloniam praemisit ac conquiescere
 ante iter confectum vetuit. his una legio missa 
praesidio est. </p>
</div>
<div type="section" n="2">
<p>his explicitis rebus duas in castris legiones 
retinuit, reliquas de quarta vigilia compluribus portis 
eductas eodem itinere praemisit parvoque spatio intermisso, <pb/> 
 ut et militare institutum servaretur et quam 
serissime eius profectio cognosceretur, conclamari iussit, 
statimque egressus et novissimum agmen consecutus 
celeriter ex conspectu castrorum discessit. </p>
</div>
<div type="section" n="3">
<p>neque vero 
Pompeius cognito consilio eius moram ullam ad insequendum
 intulit, sed eadem spectans, si itinere impedito
 perterritos deprehendere posset, exercitum e 
castris eduxit equitatumque praemisit ad novissimum 
agmen demorandum, neque consequi potuit, quod multum
 expedito itinere antecesserat Caesar. </p>
</div>
<div type="section" n="4">
<p>sed cum ventum
 esset ad flumen Genusum, quod ripis erat inpeditis,
 consecutus equitatus novissimos proelio detinebat. </p>
</div>
<div type="section" n="5">
<p>huic suos Caesar equites opposuit expeditosque antesignanos
 admiscuit <hi rend="small-caps">cccc</hi>, qui tantum profecerunt, ut 
equestri proelio commisso pellerent omnes compluresque 
interficerent ipsique incolumes se ad agmen reciperent. </p>
</div>
</div>
<div type="chapter" n="76">
<div type="section" n="1">
<p rend="indent(2)">Confecto iusto itinere eius diei quod proposuerat
 Caesar, traductoque exercitu flumen Genusum 
veteribus suis castris contra Asparagium consedit militesque
 omnes intra vallum castrorum continuit equitatumque
 per causam pabulandi emissum confestim 
decumana porta in castra se recipere iussit. </p>
</div>
<div type="section" n="2">
<p>simili ratione 
Pompeius confecto eius diei itinere in suis veteribus 
castris ad Asparagium consedit. </p>
</div>
<div type="section" n="3">
<p>eius milites, quod ab 
opere integris munitionibus vacabant, alii lignandi 
pabulandique causa longius progrediebantur, alii, quod 
subito consilium profectionis ceperant magna parte 
impedimentorum et sarcinarum relicta ad haec repetenda 
invitati propinquitate superiorum castrorum depositis 
in contubernio armis vallum relinquebant. </p>
</div>
<div type="section" n="4">
<p>quibus ad <pb/> 
sequendum impeditis, Caesar quod fore providerat, 
meridiano fere tempore signo profectionis dato exercitum
 educit duplicatoque eius diei itinere <hi rend="small-caps">viii</hi> milia 
passuum ex eo loco procedit. quod facere Pompeius 
discessu militum non potuit. </p>
</div>
</div>
<div type="chapter" n="77">
<div type="section" n="1">
<p rend="indent(2)">Postero die Caesar similiter praemissis prima 
nocte impedimentis de quarta vigilia ipse egreditur, ut 
siqua esset imposita dimicandi necessitas, subitum casum
 expedito exercitu subiret. hoc idem reliquis fecit 
diebus. </p>
</div>
<div type="section" n="2">
<p>quibus rebus perfectum est, ut altissimis fluminibus
 atque impeditissimis itineribus nullum acciperet
 incommodum. </p>
</div>
<div type="section" n="3">
<p>Pompeius enim primi diei mora inlata
 et reliquorum dierum frustra labore suscepto cum 
se magnis itineribus extenderet et praegressos consequi 
cuperet, quarta die finem sequendi fecit atque aliud 
sibi consilium capiendum existimavit. </p>
</div>
</div>
<div type="chapter" n="78">
<div type="section" n="1">
<p rend="indent(2)">Caesari ad saucios deponendos, stipendium 
exercitui dandum, socios confirmandos, praesidium urbibus
 relinquendum necesse erat adire Apolloniam. </p>
</div>
<div type="section" n="2">
<p>sed 
his rebus tantum temporis tribuit, quantum erat properanti
 necesse. timens Domitio, ne adventu Pompei 
praeoccuparetur, ad eum omni celeritate et studio incitatus
 ferebatur. </p>
</div>
<div type="section" n="3">
<p>totius autem rei consilium his rationibus
 explicabat, ut si Pompeius eodem contenderet, 
abductum illum a mari atque ab iis copiis quas Dyrrachii
 comparaverat, [frumento ac commeatu] abstractum
 pari condicione belli secum decertare cogeret; si 
in Italiam transiret, coniuncto exercitu cum Domitio 
per Illyricum Italiae subsidio proficisceretur; si Apolloniam
 Oricumque obpugnare et se omni maritima 
ora excludere conaretur, obsesso Scipione necessario 
illum suis auxilium ferre cogeret. </p>
</div>
<div type="section" n="4">
<p>itaque praemissis 
nuntiis ad Cn. Domitium Caesar scripsit et quid fieri <pb/> 
vellet ostendit praesidioque Apolloniae cohortibus <hi rend="small-caps">iiii</hi>, 
Lissi una, <hi rend="small-caps">iii</hi> Orici relictis quique erant ex vulneribus 
aegri depositis per Epirum atque Athamaniam iter 
facere coepit. </p>
</div>
<div type="section" n="5">
<p>Pompeius quoque de Caesaris consilio 
coniectura iudicans ad Scipionem properandum sibi 
existimabat, si Caesar iter illo haberet, ut subsidium 
Scipioni ferret, si ab ora maritima Oricoque discedere 
nollet, quod legiones equitatumque ex Italia expectaret,
 ipse ut omnibus copiis Domitium adgrederetur. </p>
</div>
</div>
<div type="chapter" n="79">
<div type="section" n="1">
<p rend="indent(2)">His de causis uterque eorum celeritati studebat,
 et suis ut esset auxilio, &lt;et&gt; ad opprimendos adversarios
 ne occasioni temporis deesset. </p>
</div>
<div type="section" n="2">
<p>sed Caesarem 
Apollonia a derecto itinere averterat; Pompeius per 
Candaviam iter in Macedoniam expeditum habebat. </p>
</div>
<div type="section" n="3">
<p>accessit etiam ex improviso aliud incommodum, quod 
Domitius &lt;cum&gt; dies complures castris Scipionis castra
 conlata habuisset, rei frumentariae causa ab eo 
discesserat et Heracliam Senticam quae est subiecta 
Candaviae, iter fecerat, ut ipsa fortuna illum obicere 
Pompeio videretur. haec ad id tempus Caesar ignorabat.
 </p>
</div>
<div type="section" n="4">
<p>simul a Pompeio litteris per omnes provincias 
civitatesque dimissis de proelio ad Dyrrachium facto 
elatius inflatiusque multo, quam res erat gesta, fama 
percrebruerat pulsum fugere Caesarem paene omnibus 
copiis amissis. haec itinera infesta reddiderat, haec 
civitates nonnullas ab eius amicitia avertebat. </p>
</div>
<div type="section" n="5">
<p>quibus 
accidit rebus, ut pluribus dimissi itineribus a Caesare 
ad Domitium et a Domitio ad Caesarem nulla ratione <pb/> </p>
</div>
<div type="section" n="6">
<p>iter conficere possent. sed Allobroges, Roucilli atque 
Aeci familiares, quos perfugisse ad Pompeium demonstravimus,
 conspicati in itinere exploratores Domiti, 
seu pristina sua consuetudine, quod una in Gallia bella 
gesserant, seu gloria elati, cuncta, ut erant acta, exposuerunt
 et Caesaris profectionem, adventum Pompei 
docuerunt. </p>
</div>
<div type="section" n="7">
<p>a quibus Domitius certior factus vix <hi rend="small-caps">iiii</hi> 
horarum spatio antecedens hostium beneficio periculum
 vitavit et ad Aeginium, quod est obiectum oppositumque
 Thessaliae, Caesari venienti occurrit. </p>
</div>
</div>
<div type="chapter" n="80">
<div type="section" n="1">
<p rend="indent(2)">Coniuncto exercitu Caesar Gomphos pervenit, 
quod est oppidum primum Thessaliae venientibus ab 
Epiro. quae gens paucis ante mensibus ultro ad Caesarem
 legatos miserat, ut suis omnibus facultatibus 
uteretur, praesidiumque ab eo militum petierat. </p>
</div>
<div type="section" n="2">
<p>sed 
eo fama iam praecurrerat, quam supra docuimus, de 
proelio Dyrrachino, quod multis auxerat partibus. </p>
</div>
<div type="section" n="3">
<p>itaque
 Androsthenes, praetor Thessaliae, cum se victoriae
 Pompei comitem esse mallet quam socium Caesaris
 in rebus adversis, omnem ex agris multitudinem 
servorum ac liberorum in oppidum cogit portasque 
praecludit et ad Scipionem Pompeiumque nuntios mittit,
 ut sibi subsidio veniant: se confidere munitionibus 
oppidi, si celeriter succurratur; longinquam oppugnationem
</p>
</div>
<div type="section" n="4">
<p>sustinere non posse Scipio discessu exercituum 
ab Dyrrachio cognito Larisam legiones adduxerat; </p>
</div>
<div type="section" n="5">
<p>Pompeius nondum Thessaliae adpropinquabat. Caesar 
castris munitis scalas musculosque ad repentinam oppugnationem
 fieri et crates parari iussit. </p>
</div>
<div type="section" n="6">
<p>quibus rebus 
effectis cohortatus milites docuit, quantum usum haberet
 ad sublevandam omnium rerum inopiam potiri oppido
 pleno atque opulento, simul reliquis civitatibus <pb/> 
huius urbis exemplo inferre terrorem et id fieri celeriter,
 priusquam auxilia concurrerent. </p>
</div>
<div type="section" n="7">
<p>itaque usus 
singulari militum studio eodem quo venerat die post 
horam nonam oppidum altissimis moenibus oppugnare 
adgressus ante solis occasum expugnavit et ad diripiendum
 militibus concessit statimque ab oppido castra 
movit et Metropolim venit, sic ut nuntios expugnati 
oppidi famamque antecederet. </p>
</div>
</div>
<div type="chapter" n="81">
<div type="section" n="1">
<p rend="indent(2)">Metropolitae primum eodem usi consilio, isdem 
permoti rumoribus portas clauserunt murosque armatis 
compleverunt, sed postea casu civitatis Gomphensis 
cognito ex captivis, quos Caesar ad murum producendos 
curaverat, portas aperuerunt. </p>
</div>
<div type="section" n="2">
<p>quibus diligentissime conservatis,
 conlata fortuna Metropolitum cum casu Gomphensium
 nulla Thessaliae fuit civitas praeter Larisaeos, 
qui magnis exercitibus Scipionis tenebantur, quin Caesari
 parerent atque imperata facerent. </p>
</div>
<div type="section" n="3">
<p>ille idoneum locum 
in agris nactus &lt;ad frumentorum commeatus&gt;, quae prope 
iam matura erant, ibi adventum expectare Pompei eoque 
omnem belli rationem conferre constituit. </p>
</div>
</div>
<div type="chapter" n="82">
<div type="section" n="1">
<p rend="indent(2)">Pompeius paucis post diebus in Thessaliam 
pervenit contionatusque apud cunctum exercitum suis 
agit gratias, Scipionis milites cohortatur, ut parta iam 
victoria praedae ac praemiorum velint esse participes, 
receptisque omnibus in una castra legionibus suum cum 
Scipione honorem partitur classicumque apud eum cani 
et alterum illi iubet praetorium tendi. </p>
</div>
<div type="section" n="2">
<p>auctis copiis Pompei
 duobusque magnis exercitibus coniunctis pristina 
omnium confirmatur opinio et spes victoriae augetur, 
adeo ut, quidquid intercederet temporis, id morari reditum
 in Italiam videretur, et siquando quid Pompeius 
tardius aut consideratius faceret, unius esse negotium <pb/> 
diei, sed illum delectari imperio et consulares praetoriosque
 servorum habere numero dicerent. </p>
</div>
<div type="section" n="3">
<p>iamque inter se 
palam de imperiis ac de sacerdotiis contendebant in annosque
 consulatum definiebant, alii domos bonaque eorum, 
qui in castris erant Caesaris, petebant; </p>
</div>
<div type="section" n="4">
<p>magnaque inter 
eos in consilio fuit controversia, oporteretne Lucili Hirri, 
quod is a Pompeio ad Parthos missus esset, proximis 
comitiis praetoriis absentis rationem haberi, cum eius 
necessarii fidem implorarent Pompei, praestaret, quod 
proficiscenti recepisset, ne per eius auctoritatem deceptus
 videretur, reliqui, in labore pari ac periculo ne 
unus omnes antecederet, recusarent. </p>
</div>
</div>
<div type="chapter" n="83">
<div type="section" n="1">
<p rend="indent(2)">Iam de sacerdotio Caesaris Domitius, Scipio 
Spintherque Lentulus cotidianis contentionibus ad gravissimas
 verborum contumelias palam descenderunt, 
cum Lentulus aetatis honorem ostentaret, Domitius urbanam
 gratiam dignitatemque iactaret, Scipio adfinitate
 Pompei confideret. </p>
</div>
<div type="section" n="2">
<p>postulavit etiam L. Afranium 
proditionis exercitus Acutius Rufus apud Pompeium, 
quod &lt;neglegenter bellum&gt; gestum in Hispania diceret. </p>
</div>
<div type="section" n="3">
<p>et L. Domitius in consilio dixit placere sibi bello confecto
 ternas tabellas dari ad iudicandum iis qui ordinis 
essent senatorii belloque una cum ipsis interfuissent, 
sententiasque de singulis ferrent, qui Romae remansissent
 quique intra praesidia Pompei fuissent neque 
operam in re militari praestitissent: unam fore tabellam,
 qui liberandos omni periculo censerent, alteram, 
qui capitis damnarent, tertiam, qui pecunia multarent. </p>
</div>
<div type="section" n="4">
<p>postremo omnes aut de honoribus suis aut de praemiis 
pecuniae aut de persequendis inimicitiis agebant, neque, <pb/> 
quibus rationibus superare possent, sed quemadmodum 
uti victoria deberent, cogitabant. </p>
</div>
</div>
<div type="chapter" n="84">
<div type="section" n="1">
<p rend="indent(2)">Re frumentaria praeparata confirmatisque militibus
 et satis longo spatio temporis a Dyrrachinis 
proeliis intermisso, quo satis perspectum habere &lt;Caesar
 animum&gt; militum videretur, temptandum existimavit,
 quidnam Pompeius propositi aut voluntatis ad 
dimicandum haberet. </p>
</div>
<div type="section" n="2">
<p>itaque exercitum ex castris eduxit
 aciemque instruxit, primum suis locis pauloque a 
castris Pompei longius, continentibus vero diebus, ut 
progrederetur a castris suis collibusque Pompeianis 
aciem subiceret. quae res in dies confirmatiorem eius 
exercitum efficiebat. </p>
</div>
<div type="section" n="3">
<p>superius tamen institutum in 
equitibus, quod demonstravimus, servabat, ut quoniam 
numero multis partibus esset inferior, adulescentes 
atque expeditos ex antesignanis electis [milites] ad 
pernicitatem armis inter equites proeliari iuberet, qui 
cotidiana consuetudine usum quoque eius generis proeliorum
 perciperent. </p>
</div>
<div type="section" n="4">
<p>his erat rebus effectum, ut equitum 
mille etiam apertioribus locis <hi rend="small-caps">vii</hi> milium Pompeianorum 
inpetum, cum adesset usus, sustinere auderent, neque 
magnopere eorum multitudine terrerentur. </p>
</div>
<div type="section" n="5">
<p>namque etiam 
per eos dies proelium secundum equestre fecit atque 
unum Allobrogem ex duobus, quos perfugisse ad Pompeium
 supra docuimus, cum quibusdam interfecit. </p>
</div>
</div>
<div type="chapter" n="85">
<div type="section" n="1">
<p rend="indent(2)">Pompeius, qui castra in colle habebat, ad infimas
 radices montis aciem instruebat, semper, ut videbatur,
 expectans, si iniquis locis Caesar se subiceret. </p>
</div>
<div type="section" n="2">
<p>&lt;Caesar&gt; nulla ratione ad pugnam elici posse Pompeium 
existimans hanc sibi commodissimam belli rationem <pb/> 
iudicavit, uti castra ex eo loco moveret semperque esset 
in itineribus, haec spectans, ut movendis castris pluribusque
 adeundis locis commodiore re frumentaria uteretur,
 simulque in itinere ut aliquam occasionem dimicandi
 nancisceretur et insolitum ad laborem Pompei 
exercitum cotidianis itineribus defatigaret. </p>
</div>
<div type="section" n="3">
<p>his constitutis 
rebus, signo iam profectionis dato tabernaculisque 
detensis animum adversum est paulo ante extra cotidianam
 consuetudinem longius a vallo esse aciem Pompei
 progressam, ut non iniquo loco posse dimicari 
videretur. </p>
</div>
<div type="section" n="4">
<p>tum Caesar apud suos, cum iam esset agmen 
in portis, 'differendum est' inquit 'iter in praesentia nobis 
et de proelio cogitandum, sicut semper depoposcimus. 
animo simus ad dimicandum parati; non facile occasionem
 postea reperiemus.' confestimque expeditas 
copias educit. </p>
</div>
</div>
<div type="chapter" n="86">
<div type="section" n="1">
<p rend="indent(2)">Pompeius quoque, ut postea cognitum est, 
suorum omnium hortatu statuerat proelio decertare. 
namque etiam in consilio superioribus diebus dixerat, 
priusquam concurrerent acies, fore uti exercitus Caesaris
 pelleretur. </p>
</div>
<div type="section" n="2">
<p>id cum essent plerique admirati, 'scio 
me' inquit 'paene incredibilem rem polliceri; sed rationem
 consilii mei accipite, quo firmiore animo &lt;ad&gt; </p>
</div>
<div type="section" n="3">
<p>proelium prodeatis. persuasi equitibus nostris, idque 
mihi facturos confirmaverunt, ut cum propius sit accessum,
 dextrum Caesaris cornu ab latere aperto 
adgrederentur et circumventa a tergo acie prius perturbatum
 exercitum pellerent, quam a nobis telum in 
hostem iaceretur. </p>
</div>
<div type="section" n="4">
<p>ita sine periculo legionum et paene 
sine vulnere bellum conficiemus. id autem difficile non 
est, cum tantum equitatu valeamus.</p>
</div>
<div type="section" n="5">
<p>' simul denuntiavit, 
ut essent animo parati in posterum, et quoniam fieret <pb/> 
dimicandi potestas, ut saepe rogitavissent, ne suam neu 
reliquorum opinionem fallerent. </p>
</div>
</div>
<div type="chapter" n="87">
<div type="section" n="1">
<p rend="indent(2)">Hunc Labienus excepit, ut, cum Caesaris copias 
despiceret, Pompei consilium summis laudibus efferret, 
'noli' inquit 'existimare, Pompei, hunc esse exercitum, 
qui Galliam Germaniamque devicerit. </p>
</div>
<div type="section" n="2">
<p>omnibus interfui
 proeliis neque temere incognitam rem pronuntio. 
perexigua pars illius exercitus superest; magna pars 
deperiit, quod accidere tot proeliis fuit necesse, multos 
autumni pestilentia in Italia consumpsit, multi domum 
discesserunt, multi sunt relicti in continenti. </p>
</div>
<div type="section" n="3">
<p>an non exaudistis
 ex iis qui per causam valetudinis remanserunt, 
cohortes esse Brundisii factas? </p>
</div>
<div type="section" n="4">
<p>hae copiae quas videtis, 
ex dilectibus horum annorum in citeriore Gallia sunt 
refectae, et plerique sunt ex coloniis Transpadanis. ac 
tamen, quod fuit roboris, duobus proeliis Dyrrachinis 
interiit.</p>
</div>
<div type="section" n="5">
<p>' haec cum dixisset, iuravit se nisi victorem in 
castra non reversurum, reliquosque ut idem facerent hortatus
 est. </p>
</div>
<div type="section" n="6">
<p>hoc laudans Pompeius idem iuravit; nec vero 
ex reliquis fuit quisquam qui iurare dubitaret. </p>
</div>
<div type="section" n="7">
<p>haec cum 
facta sunt in consilio, magna spe et laetitia omnium discessum
 est; ac iam animo victoriam praecipiebant, quod 
de re tanta et a tam perito imperatore nihil frustra confirmari
 videbatur. </p>
</div>
</div>
<div type="chapter" n="88">
<div type="section" n="1">
<p rend="indent(2)">Caesar cum Pompei castris adpropinquasset, 
ad hunc modum aciem eius instructam animum advertit: </p>
</div>
<div type="section" n="2">
<p>erant in sinistro cornu legiones duae traditae a Caesare 
initio dissensionis ex senatus consulto; quarum una 
prima, altera tertia appellabatur. in eo loco ipse erat 
Pompeius. </p>
</div>
<div type="section" n="3">
<p>mediam aciem Scipio cum legionibus Syriacis <pb/> 
tenebat. Ciliciensis legio coniuncta cum cohortibus 
Hispanis, quas traductas ab Afranio docuimus, in dextro 
cornu erant conlocatae. </p>
</div>
<div type="section" n="4">
<p>has firmissimas se habere Pompeius
 existimabat. reliquas inter aciem mediam cornuaque
 interiecerat numeroque cohortes <hi rend="small-caps">cx</hi> expleverat. </p>
</div>
<div type="section" n="5">
<p>haec erant milia <hi rend="small-caps">xlv</hi>, evocatorum circiter duo, quae ex 
beneficiariis superiorum exercituum ad eum convenerant;
 quae tota acie disperserat. reliquas cohortis <hi rend="small-caps">vii</hi> 
castris propinquisque castellis praesidio disposuerat. </p>
</div>
<div type="section" n="6">
<p>dextrum cornu eius rivus quidam impeditis ripis muniebat;
 quam ob causam cunctum equitatum, sagittarios 
funditoresque omnes sinistro cornu obiecerat. </p>
</div>
</div>
<div type="chapter" n="89">
<div type="section" n="1">
<p rend="indent(2)">Caesar superius institutum servans <hi rend="small-caps">x</hi> legionem 
in dextro cornu, nonam in sinistro conlocaverat, tametsi 
erat Dyrrachinis proeliis vehementer adtenuata, et huic 
sic adiunxit octavam, ut paene unam ex duabus efficeret, 
atque alteram alteri praesidio esse iusserat. </p>
</div>
<div type="section" n="2">
<p>cohortes in 
acie <hi rend="small-caps">lxxx</hi> constitutas habebat, quae summa erat milium 
<hi rend="small-caps">xxii</hi>; cohortes <hi rend="small-caps">vii</hi> castris praesidio reliquerat. </p>
</div>
<div type="section" n="3">
<p>sinistro 
cornu Antonium, dextro P. Sullam, mediae acie Cn. Domitium
 praeposuerat. ipse contra Pompeium constitit. </p>
</div>
<div type="section" n="4">
<p>simul iis rebus animadversis, quas demonstravimus, 
timens ne a multitudine equitum dextrum cornu circumveniretur,
 celeriter ex tertia acie singulas cohortes 
detraxit atque ex his quartam instituit equitatuique opposuit,
 et quid fieri vellet ostendit, monuitque eius diei 
victoriam in earum cohortium virtute constare. </p>
</div>
<div type="section" n="5">
<p>simul <pb/> 
tertiae aciei totique exercitui imperavit, ne iniussu suo 
concurrerent; se cum id fieri vellet, vexillo signum 
daturum. </p>
</div>
</div>
<div type="chapter" n="90">
<div type="section" n="1">
<p rend="indent(2)">Exercitum cum militari more ad pugnam cohortaretur
 suaque in eum perpetui temporis officia praedicaret,
 in primis commemoravit testibus se militibus uti 
posse, quanto studio pacem petisset, quae per Vatinium 
in conloquiis, quae per Aulum Clodium cum Scipione 
egisset, quibus modis ad Oricum cum Libone de mittendis
 legatis contendisset. </p>
</div>
<div type="section" n="2">
<p>neque se umquam abuti 
militum sanguine neque rem publicam alterutro exercitu 
privare voluisse. </p>
</div>
<div type="section" n="3">
<p>hac habita oratione exposcentibus militibus
 et studio pugnae ardentibus tuba signum dedit. </p>
</div>
</div>
<div type="chapter" n="91">
<div type="section" n="1">
<p rend="indent(2)">Erat Crastinus evocatus in exercitu Caesaris, 
qui superiore anno apud eum primum pilum in legione <hi rend="small-caps">x</hi> </p>
</div>
<div type="section" n="2">
<p>duxerat, vir singulari virtute. hic signo dato 'sequimini 
me' inquit 'manipulares mei qui fuistis, et vestro imperatori,
 quam constituistis, operam date. unum hoc proelium 
superest; quo confecto et ille suam dignitatem et nos 
nostram libertatem recuperabimus.</p>
</div>
<div type="section" n="3">
<p>' simul respiciens 
Caesarem 'faciam' inquit 'hodie, imperator, ut aut vivo 
mihi aut mortuo gratias agas.</p>
</div>
<div type="section" n="4">
<p>' haec cum dixisset, primus 
ex dextro cornu procucurrit atque eum electi milites circiter
 <hi rend="small-caps">cxx</hi> voluntarii [eiusdem centuriae] sunt prosecuti. </p>
</div>
</div>
<div type="chapter" n="92">
<div type="section" n="1">
<p rend="indent(2)">Inter duas acies tantum erat relictum spatii, ut 
satis esset ad concursum utriusque exercitus. </p>
</div>
<div type="section" n="2">
<p>sed Pompeius
 suis praedixerat, ut Caesaris impetum exciperent 
neve se loco moverent aciemque eius distrahi paterentur; 
idque admonitu C. Triari fecisse dicebatur, ut primus 
excursus visque militum infringeretur aciesque distenderetur,
 atque in suis ordinibus dispositi dispersos ad- <pb/> </p>
</div>
<div type="section" n="3">
<p>orirentur; leviusque casura pila sperabat in loco retentis 
militibus, quam si ipsi immissis telis occurrissent, simul 
fore ut duplicato cursu Caesaris milites exanimarentur 
et lassitudine conficerentur. </p>
</div>
<div type="section" n="4">
<p>quod nobis quidem nulla ratione
 factum a Pompeio videtur, propterea quod est quaedam
 animi incitatio atque alacritas naturaliter innata 
omnibus, quae studio pugnae incenditur. </p>
</div>
<div type="section" n="5">
<p>hanc non reprimere,
 sed augere imperatores debent; neque frustra antiquitus
 institutum est, ut signa undique concinerent clamoremque
 universi tollerent; quibus rebus et hostes 
terreri et suos incitari existimaverunt. </p>
</div>
</div>
<div type="chapter" n="93">
<div type="section" n="1">
<p rend="indent(2)">Sed nostri milites dato signo cum infestis pilis 
procucurrissent atque animum advertissent non concurri 
a Pompeianis, usu periti ac superioribus pugnis exercitati
 sua sponte cursum represserunt et ad medium fere 
spatium constiterunt, ne consumptis viribus adpropinquarent,
 parvoque intermisso temporis spatio ac rursus 
renovato cursu pila miserunt, celeriterque, ut erat praeceptum
 a Caesare, gladios strinxerunt. </p>
</div>
<div type="section" n="2">
<p>neque vero Pompeiani
 huic rei defuerunt. nam et tela missa exceperunt 
et impetum legionum tulerunt et ordines conservaverunt 
pilisque missis ad gladios redierunt. </p>
</div>
<div type="section" n="3">
<p>eodem tempore equites
 ab sinistro Pompei cornu, ut erat imperatum, universi
 procucurrerunt, omnisque multitudo sagittariorum 
se profudit. </p>
</div>
<div type="section" n="4">
<p>quorum impetum noster equitatus non tulit, 
sed paulum loco motus cessit, equitesque Pompei hoc 
acrius instare et se turmatim explicare aciemque nostram 
a latere aperto circumire coeperunt. </p>
</div>
<div type="section" n="5">
<p>quod ubi Caesar <pb/> 
animum advertit, quartae aciei, quam instituerat sex 
cohortium numero, dedit signum. </p>
</div>
<div type="section" n="6">
<p>illae celeriter procucurrerunt
 infestisque signis tanta vi in Pompei equites 
impetum fecerunt, ut eorum nemo consisteret, omnesque 
conversi non solum loco excederent, sed protinus incitati 
fuga montes altissimos peterent. </p>
</div>
<div type="section" n="7">
<p>quibus submotis omnes 
sagittarii funditoresque destituti inermes sine praesidio 
interfecti sunt. </p>
</div>
<div type="section" n="8">
<p>eodem impetu cohortes sinistrum cornu 
pugnantibus etiamtum ac resistentibus in acie Pompeianis
 circumierunt eosque a tergo sunt adorti. </p>
</div>
</div>
<div type="chapter" n="94">
<div type="section" n="1">
<p rend="indent(2)">Eodem tempore tertiam aciem Caesar quae 
quieta fuerat et se ad id tempus loco tenuerat, procurrere
 iussit. </p>
</div>
<div type="section" n="2">
<p>ita cum recentes atque integri defessis 
successissent, alii autem a tergo adorirentur, sustinere 
Pompeiani non potuerunt atque universi terga verterunt.
 </p>
</div>
<div type="section" n="3">
<p>neque vero Caesarem fefellit quin ab iis cohortibus,
 quae contra equitatum in quarta acie conlocatae 
essent, initium victoriae oriretur, ut ipse in cohortandis 
militibus pronuntiaverat. </p>
</div>
<div type="section" n="4">
<p>ab his enim primum equitatus 
est pulsus, ab isdem factae caedes sagittariorum ac funditorum,
 ab isdem acies Pompeiana a sinistra parte [erat] </p>
</div>
<div type="section" n="5">
<p>circumita atque initium fugae factum. sed Pompeius 
ut equitatum suum pulsum vidit atque eam partem, cui 
maxime confidebat, perterritam animadvertit, &lt;sibi&gt; aliisque <pb/> 
 diffisus acie excessit protinusque se in castra equo 
contulit, et iis centurionibus, quos in statione ad praetoriam
 portam posuerat, clare, ut milites exaudirent, 
'tuemini' inquit 'castra et defendite diligenter, siquid 
durius acciderit. ego reliquas portas circumeo et castrorum
 praesidia confirmo.</p>
</div>
<div type="section" n="6">
<p>' haec cum dixisset, se in praetorium
 contulit summae rei diffidens et tamen eventum 
expectans. </p>
</div>
</div>
<div type="chapter" n="95">
<div type="section" n="1">
<p rend="indent(2)">Caesar Pompeianis ex fuga intra vallum conpulsis
 nullum spatium perterritis dari oportere existimans
 milites cohortatus est, ut beneficio fortunae uterentur
 castraque oppugnarent. </p>
</div>
<div type="section" n="2">
<p>qui etsi magno aestu fatigati 
—nam ad meridiem res erat perducta—tamen ad omnem 
laborem animo parati imperio paruerunt. </p>
</div>
<div type="section" n="3">
<p>castra a cohortibus,
 quae ibi praesidio erant relictae, industrie defendebantur,
 multo etiam acrius a Thracibus barbarisque auxiliis.
 </p>
</div>
<div type="section" n="4">
<p>nam qui acie refugerant milites, et animo perterriti
 et lassitudine confecti, missis plerique armis signisque
 militaribus magis de reliqua fuga quam de castrorum 
defensione cogitabant. </p>
</div>
<div type="section" n="5">
<p>neque vero diutius, qui in vallo 
constiterant, multitudinem telorum sustinere potuerunt, 
sed confecti vulneribus locum reliquerunt, protinusque 
omnes ducibus usi centurionibus tribunisque militum 
in altissimos montis, qui ad castra pertinebant, confugerunt.
 </p>
</div>
</div>
<div type="chapter" n="96">
<div type="section" n="1">
<p rend="indent(2)">In castris Pompei videre licuit trichilas structas,
 magnum argenti pondus expositum, recentibus caespitibus
 tabernacula constrata, Luci etiam Lentuli et 
nonnullorum tabernacula protecta hedera multaque praeterea,
 quae nimiam luxuriem et victoriae fiduciam designarent,
 ut facile existimari posset nihil eos de eventu <pb/> 
eius diei timuisse, qui non necessarias conquirerent voluptates.
 </p>
</div>
<div type="section" n="2">
<p>at hi miserrimo ac patientissimo exercitu Caesaris
 luxuriem obiciebant, cui semper omnia ad necessarium
 usum defuissent. </p>
</div>
<div type="section" n="3">
<p>Pompeius, iam cum intra vallum 
nostri versarentur, equum nactus detractis insignibus 
imperatoriis decumana porta se ex castris eiecit protinusque
 equo citato Larisam contendit. </p>
</div>
<div type="section" n="4">
<p>neque ibi constitit,
 sed eadem celeritate paucos suos ex fuga nactus 
nocturno itinere non intermisso comitatu equitum <hi rend="small-caps">xxx</hi> 
ad mare pervenit navemque frumentariam conscendit, 
saepe, ut dicebatur, querens tantum se opinionem fefellisse,
 ut a quo genere hominum victoriam sperasset, ab 
eo initio fugae facto paene proditus videretur. </p>
</div>
</div>
<div type="chapter" n="97">
<div type="section" n="1">
<p rend="indent(2)">Caesar castris potitus a militibus contendit, ne 
in praeda occupati reliqui negotii gerendi facultatem 
dimitterent. </p>
</div>
<div type="section" n="2">
<p>qua re impetrata montem opere circummunire
 instituit. Pompeiani, quod is mons erat sine 
aqua, diffisi ei loco relicto monte universi iugis eius 
Larisam versus recipere coeperunt. </p>
</div>
<div type="section" n="3">
<p>qua re animadversa 
Caesar copias suas divisit partemque legionum in castris 
Pompei remanere iussit, partem in sua castra remisit, 
<hi rend="small-caps">iiii</hi> secum legiones duxit commodioreque itinere Pompeianis
 occurrere coepit et progressus milia passuum <hi rend="small-caps">vi</hi> </p>
</div>
<div type="section" n="4">
<p>aciem instruxit. qua re animadversa Pompeiani in quodam
 monte constiterunt. hunc montem flumen subluebat. 
Caesar milites cohortatus [est], etsi totius diei continenti
 labore erant confecti noxque iam suberat, tamen 
munitione flumen a monte seclusit, ne noctu aquari Pompeiani
 possent. </p>
</div>
<div type="section" n="5">
<p>quo perfecto opere illi de deditione missis 
legatis agere coeperunt. pauci ordinis senatorii, qui se 
cum iis coniunxerant, nocte fuga salutem petiverunt. <pb/> </p>
</div>
</div>
<div type="chapter" n="98">
<div type="section" n="1">
<p rend="indent(2)">Caesar prima luce omnes eos, qui in monte consederant,
 ex superioribus locis in planitiem descendere 
atque arma proicere iussit. </p>
</div>
<div type="section" n="2">
<p>quod ubi sine recusatione 
fecerunt passisque palmis proiecti ad terram flentes ab 
eo salutem petiverunt, consolatus consurgere iussit et 
pauca apud eos de lenitate sua locutus, quo minore 
essent timore, omnes conservavit militibusque suis commendavit,
 nequi eorum violaretur, neuquid sui desiderarent.
 </p>
</div>
<div type="section" n="3">
<p>hac adhibita diligentia ex castris sibi legiones 
alias occurrere et eas quas secum duxerat, invicem requiescere
 atque in castra reverti iussit eodemque die Larisam
 pervenit. </p>
</div>
</div>
<div type="chapter" n="99">
<div type="section" n="1">
<p rend="indent(2)">In eo proelio non amplius ducentos milites 
desideravit, sed centuriones fortes viros circiter <hi rend="small-caps">xxx</hi> </p>
</div>
<div type="section" n="2">
<p>amisit. interfectus est etiam fortissime pugnans Crastinus,
 cuius mentionem supra fecimus, gladio in os 
adversum coniecto. </p>
</div>
<div type="section" n="3">
<p>neque id fuit falsum, quod ille in 
pugnam proficiscens dixerat. sic enim Caesar existimabat
 eo proelio excellentissimam virtutem Crastini 
fuisse optimeque eum de se meritum iudicabat. </p>
</div>
<div type="section" n="4">
<p>ex Pompeiano
 exercitu circiter milia <hi rend="small-caps">xv</hi> cecidisse videbantur, 
sed in deditionem venerunt amplius milia <hi rend="small-caps">xxiiii</hi>—namque
 etiam cohortes, quae praesidio in castellis fuerant, 
sese Sullae dediderunt—multi praeterea in finitimas 
civitates refugerunt, signaque militaria ex proelio ad 
Caesarem sunt relata <hi rend="small-caps">clxxx</hi> et aquilae <hi rend="small-caps">viiii</hi>. </p>
</div>
<div type="section" n="5">
<p>L. Domitius 
ex castris in montem refugiens, cum vires eum lassitudine
 defecissent, ab equitibus est interfectus. </p>
</div>
</div>
<div type="chapter" n="100">
<div type="section" n="1">
<p rend="indent(2)">Eodem tempore D. Laelius cum classe ad 
Brundisium venit eademque ratione, qua factum a Libone
 antea demonstravimus, insulam obiectam portui 
Brundisino tenuit. </p>
</div>
<div type="section" n="2">
<p>similiter Vatinius, qui Brundisio <pb/> 
praeerat, tectis instructisque scaphis elicuit naves Laelianas
 atque ex his longius productam unam quinqueremem
 et minores duas in angustiis portus cepit, itemque
 per equites dispositos aqua prohibere classiarios 
instituit. </p>
</div>
<div type="section" n="3">
<p>sed Laelius tempore anni commodiore usus ad 
navigandum onerariis navibus Corcyra Dyrrachioque 
aquam suis subportabat neque a proposito deterrebatur 
neque ante proelium in Thessalia factum cognitum aut 
ignominia amissarum navium aut necessariarum rerum 
inopia ex portu insulaque expelli potuit. </p>
</div>
</div>
<div type="chapter" n="101">
<div type="section" n="1">
<p rend="indent(2)">Isdem fere temporibus Cassius cum classe 
Syrorum et Phoenicum et Cilicum in Siciliam venit, et 
cum esset Caesaris classis divisa in duas partes, dimidiae
 parti praeesset P. Sulpicius praetor &lt;ad&gt; Vibonem 
[ad fretum], dimidiae M. Pomponius ad Messanam, 
prius Cassius ad Messanam navibus advolavit, quam 
</p>
</div>
<div type="section" n="2">
<p>Pomponius de eius adventu cognosceret, perturbatumque
 eum nactus nullis custodiis neque ordinibus certis, 
magno vento et secundo conpletas onerarias naves 
taeda et pice et stuppa reliquisque rebus, quae sunt 
ad incendia, in Pomponianam classem immisit atque 
omnes naves incendit <hi rend="small-caps">xxxv</hi>, e quibus erant <hi rend="small-caps">xx</hi> constratae.
 </p>
</div>
<div type="section" n="3">
<p>tantusque eo facto timor incessit, ut cum esset 
legio praesidio Messanae, vix oppidum defenderetur, 
et nisi eo ipso tempore quidam nuntii de Caesaris 
victoria per dispositos equites essent adlati, existimabant
 plerique futurum fuisse, uti amitteretur. </p>
</div>
<div type="section" n="4">
<p>sed opportunissime
 nuntiis adlatis oppidum fuit defensum. <pb/> 
Cassiusque ad Sulpicianam inde classem profectus est 
Vibonem, adplicatisque nostri ad terram navibus 
[propter eundem timorem] pari atque antea ratione 
egerunt; Cassius secundum nanctus ventum onerarias 
naves &lt;in nostras naves&gt; circiter <hi rend="small-caps">xl</hi> praeparatas ad 
incendium immisit, et flamma ab utroque cornu comprensa
 naves sunt conbustae quinque. </p>
</div>
<div type="section" n="5">
<p>cumque ignis 
magnitudine venti latius serperet, milites, qui ex veteribus
 legionibus erant relicti praesidio navibus ex numero
 aegrorum,</p>
</div>
<div type="section" n="6">
<p> ignominiam non tulerunt, sed sua sponte 
naves conscenderunt et a terra solverunt impetuque facto 
in Cassianam classem quinqueremes duas, in quarum 
altera erat Cassius, ceperunt, sed Cassius exceptus scapha 
refugit; praeterea duae sunt depressae triremes. </p>
</div>
<div type="section" n="7">
<p>neque 
multo post de proelio facto in Thessalia cognitum est, ut 
ipsis Pompeianis fides fieret; nam ante id tempus fingi 
a legatis amicisque Caesaris arbitrabantur. quibus rebus 
cognitis ex his locis Cassius cum classe discessit. </p>
</div>
</div>
<div type="chapter" n="102">
<div type="section" n="1">
<p rend="indent(2)">Caesar omnibus rebus relictis persequendum 
sibi Pompeium existimavit, quascumque in partes se 
ex fuga recepisset, ne rursus copias comparare alias 
et bellum renovare posset, et quantumcumque itineris 
equitatu efficere poterat, cotidie progrediebatur legionemque
 unam minoribus itineribus subsequi iussit. </p>
</div>
<div type="section" n="2">
<p>erat edictum Pompei nomine Amphipoli propositum, 
uti omnes eius provinciae iuniores, Graeci civesque <pb/> </p>
</div>
<div type="section" n="3">
<p>Romani, iurandi causa convenirent. sed utrum avertendae
 suspicionis causa Pompeius proposuisset, ut 
quam diutissime longioris fugae consilium occultaret, 
an novis dilectibus, si nemo premeret, Macedoniam 
tenere conaretur, existimari non poterat. </p>
</div>
<div type="section" n="4">
<p>ipse ad ancoram
 una nocte constitit et vocatis ad se Amphipoli 
hospitibus et pecunia ad necessarios sumptus conrogata
 cognitoque Caesaris adventu ex eo loco discessit 
et Mytilenas paucis diebus venit. </p>
</div>
<div type="section" n="5">
<p>biduum tempestate 
retentus navibusque aliis additis actuariis in Ciliciam 
atque inde Cyprum pervenit. </p>
</div>
<div type="section" n="6">
<p>ibi cognoscit consensu 
omnium Antiochensium civiumque Romanorum, qui 
illic negotiarentur, arma capta esse excludendi sui 
causa nuntiosque dimissos ad eos, qui se ex fuga in 
finitimas &lt;civitates&gt; recepisse dicerentur, ne Antiochiam
 adirent; id si fecissent, magno eorum capitis 
periculo futurum. </p>
</div>
<div type="section" n="7">
<p>idem hoc L. Lentulo, qui superiore 
anno consul fuerat, et P. Lentulo consulari ac nonnullis 
aliis acciderat Rhodi; qui cum ex fuga Pompeium sequerentur
 atque in insulam venissent, oppido ac portu 
recepti non erant missisque ad eos nuntiis ut ex his locis 
discederent, contra voluntatem suam naves solverant. </p>
</div>
<div type="section" n="8">
<p>iamque de Caesaris adventu fama ad civitates perferebatur.
 </p>
</div>
</div>
<div type="chapter" n="103">
<div type="section" n="1">
<p rend="indent(2)">Quibus cognitis rebus Pompeius deposito 
adeundae Syriae consilio pecunia societatibus sublata 
et a quibusdam privatis sumpta et aeris magno pondere <pb/> 
 ad militarem usum in naves imposito duobusque 
milibus hominum armatis, partim quos ex familiis 
societatum delegerat, partim a negotiatoribus coegerat, 
quosque ex suis quisque ad hanc rem idoneos existimabat,
 Pelusium pervenit. </p>
</div>
<div type="section" n="2">
<p>ibi casu rex erat Ptolomaeus,
 puer aetate, magnis copiis cum sorore Cleopatra
 bellum gerens, quam paucis ante mensibus per 
suos propinquos atque amicos regno expulerat; castraque
 Cleopatrae non longo spatio ab eius castris distabant.
 </p>
</div>
<div type="section" n="3">
<p>ad eum Pompeius misit, ut pro hospitio atque 
amicitia patris Alexandria reciperetur atque illius opibus
 in calamitate tegeretur. </p>
</div>
<div type="section" n="4">
<p>sed qui ab eo missi erant, 
confecto legationis officio liberius cum militibus regis 
conloqui coeperunt eosque hortari, ut suum officium 
Pompeio praestarent neve eius fortunam despicerent. </p>
</div>
<div type="section" n="5">
<p>in hoc erant numero complures Pompei milites, quos 
ex eius exercitu acceptos in Syria Gabinius Alexandriam
 traduxerat belloque confecto apud Ptolomaeum, 
patrem pueri, reliquerat. </p>
</div>
</div>
<div type="chapter" n="104">
<div type="section" n="1">
<p rend="indent(2)">His tum cognitis rebus amici regis, qui 
propter aetatem eius in procuratione erant regni, sive 
timore adducti, ut postea praedicabant, sollicitato exercitu
 regio, ne Pompeius Alexandriam Aegyptumque 
occuparet, sive despecta eius fortuna, ut plerumque in 
calamitate ex amicis inimici exsistunt, iis qui erant 
ab eo missi, palam liberaliter responderunt eumque ad 
regem venire iusserunt; </p>
</div>
<div type="section" n="2">
<p>ipsi clam consilio inito Achillam,
 praefectum regium, singulari hominem audacia, 
et L. Septimium tribunum militum ad interficiendum 
Pompeium miserunt. </p>
</div>
<div type="section" n="3">
<p>ab his liberaliter ipse appellatus <pb/> 
et quadam notitia Septimi perductus, quod bello praedonum
 apud eum ordinem duxerat, naviculam parvulam
 conscendit cum paucis suis; ibi ab Achilla et Septimio
 interficitur. item L. Lentulus comprehenditur ab 
rege et in custodia necatur. </p>
</div>
</div>
<div type="chapter" n="105">
<div type="section" n="1">
<p rend="indent(2)">Caesar cum in Asiam venisset, reperiebat 
T. Ampium conatum esse pecunias tollere Epheso ex 
fano Dianae eiusque rei causa senatores omnes ex 
provincia evocavisse, ut his testibus in summam pecuniae
 uteretur, sed interpellatum adventu Caesaris profugisse.
 </p>
</div>
<div type="section" n="2">
<p>ita duobus temporibus Ephesiae pecuniae 
Caesar auxilium tulit. </p>
</div>
<div type="section" n="3">
<p>item constabat Elide in templo 
Minervae repetitis atque enumeratis diebus, quo die 
proelium secundum Caesar fecisset, simulacrum Victoriae,
 quod ante ipsam Minervam conlocatum esset et 
ante ad simulacrum Minervae spectavisset, ad valvas 
se templi limenque convertisse. </p>
</div>
<div type="section" n="4">
<p>eodemque die Antiochiae
 in Syria bis tantus exercitus clamor et signorum 
sonus exauditus est, ut in muris armata civitas discurreret.
 </p>
</div>
<div type="section" n="5">
<p>hoc idem Ptolomaide accidit. Pergamique in 
occultis ac reconditis templi, quo praeter sacerdotes 
adire fas non est—quae Graeci adyta appellant—, 
tympana sonuerunt. </p>
</div>
<div type="section" n="6">
<p>item Trallibus in templo Victoriae, 
ubi Caesaris statuam consecraverant, palma per eos 
dies [in tecto] inter coagmenta lapidum ex pavimento 
exstitisse ostendebatur. <pb/> </p>
</div>
</div>
<div type="chapter" n="106">
<div type="section" n="1">
<p rend="indent(2)">Caesar paucos dies in Asia moratus cum 
audisset Pompeium Cypri visum, coniectans eum 
Aegyptum iter habere propter necessitudines regni reliquasque
 eius loci opportunitates cum legione una, 
quam se ex Thessalia sequi iusserat, et altera, quam 
ex Achaia a Q. Fufio legato evocaverat, equitibusque 
<hi rend="small-caps">dccc</hi> et navibus longis Rhodiis <hi rend="small-caps">x</hi> et Asiaticis paucis 
Alexandriam pervenit. </p>
</div>
<div type="section" n="2">
<p>in his erant legionariorum milia
 tria <hi rend="small-caps">cc</hi>; reliqui vulneribus ex proeliis et labore ac 
magnitudine itineris confecti consequi non potuerant. </p>
</div>
<div type="section" n="3">
<p>sed Caesar confisus fama rerum gestarum infirmis 
auxiliis proficisci non dubitaverat aeque omnem sibi 
locum tutum fore existimans. </p>
</div>
<div type="section" n="4">
<p>Alexandriae de Pompei 
morte cognoscit atque ibi primum e navi egrediens 
clamorem militum audit, quos rex in oppido praesidii 
causa reliquerat, et concursum ad se fieri videt, quod 
fasces anteferrentur. in hoc omnis multitudo maiestatem
 regiam minui praedicabat. </p>
</div>
<div type="section" n="5">
<p>hoc sedato tumultu 
crebrae continuis diebus ex concursu multitudinis concitationes
 fiebant conpluresque milites in viis urbis 
omnibus partibus interficiebantur. </p>
</div>
</div>
<div type="chapter" n="107">
<div type="section" n="1">
<p rend="indent(2)">Quibus rebus animadversis legiones sibi 
alias ex Asia adduci iussit, quas ex Pompeianis militibus
 confecerat. ipse enim necessario etesiis tenebatur, 
qui navigantibus Alexandria flant adversissimi venti. </p>
</div>
<div type="section" n="2">
<p>interim controversias regum ad populum Romanum et 
ad se, quod esset consul, pertinere existimans, atque 
eo magis officio suo convenire, quod superiore consulatu <pb/> 
 cum patre Ptolomaeo ex lege et senatus consulto 
societas erat facta, ostendit sibi placere regem Ptolomaeum
 atque eius sororem Cleopatram exercitus, quos 
haberent, dimittere et de controversiis iure apud se 
potius quam inter se armis disceptare. </p>
</div>
</div>
<div type="chapter" n="108">
<div type="section" n="1">
<p rend="indent(2)">Erat in procuratione regni propter aetatem 
pueri nutricius eius, eunuchus nomine Pothinus. is primum
 inter suos queri atque indignari coepit regem ad 
causam dicendam evocari; </p>
</div>
<div type="section" n="2">
<p>deinde adiutores quosdam 
consilii sui nanctus ex regis amicis exercitum a Pelusio 
clam Alexandriam evocavit atque eundem Achillam, 
cuius supra meminimus, omnibus copiis praefecit. </p>
</div>
<div type="section" n="3">
<p>hunc 
incitatum suis et regis inflatum pollicitationibus, quae 
fieri vellet, litteris nuntiisque edocuit. </p>
</div>
<div type="section" n="4">
<p>in testamento 
Ptolomaei patris heredes erant scripti ex duobus filiis 
maior et ex duabus &lt;filiabus&gt; ea quae aetate antecedebat. </p>
</div>
<div type="section" n="5">
<p>haec uti fierent, per omnes deos perque foedera quae 
Romae fecisset, eodem testamento Ptolomaeus populum 
Romanum obtestabatur. </p>
</div>
<div type="section" n="6">
<p>tabulae testamenti unae per 
legatos eius Romam erant adlatae, ut in aerario ponerentur—hae
 cum propter publicas occupationes poni 
non potuissent, apud Pompeium sunt depositae—, 
alterae eodem exemplo relictae atque obsignatae Alexandriae
 proferebantur. </p>
</div>
</div>
<div type="chapter" n="109">
<div type="section" n="1">
<p rend="indent(2)">De his rebus cum ageretur apud Caesarem, 
isque maxime vellet pro communi amico atque arbitro 
controversias regum componere, subito exercitus regius 
equitatusque omnis venire Alexandriam nuntiatur. </p>
</div>
<div type="section" n="2">
<p>Caesaris <pb/> 
 copiae nequaquam erant tantae, ut eis, extra oppidum
 si esset dimicandum, confideret. relinquebatur, ut 
se suis locis oppido teneret consiliumque Achillae 
cognosceret. </p>
</div>
<div type="section" n="3">
<p>milites tamen omnes in armis esse iussit 
regemque hortatus est, ut ex suis necessariis, quos 
haberet maximae auctoritatis, legatos ad Achillam mitteret
 et, quid esset suae voluntatis, ostenderet. </p>
</div>
<div type="section" n="4">
<p>a quo 
missi Dioscorides et Serapion, qui ambo legati Romae 
fuerant magnamque apud patrem Ptolomaeum auctoritatem
 habuerant, ad Achillan pervenerunt. </p>
</div>
<div type="section" n="5">
<p>quos ille, cum 
in conspectum eius venissent, priusquam audiret aut, 
cuius rei causa missi essent, cognosceret, corripi atque 
interfici iussit; quorum alter accepto vulnere occupatus 
per suos pro occiso sublatus, alter interfectus est. </p>
</div>
<div type="section" n="6">
<p>quo 
facto, regem ut in sua potestate haberet, Caesar effecit, 
magnam regium nomen apud suos auctoritatem habere 
existimans, et ut potius privato paucorum et latronum 
quam regio consilio susceptum bellum videretur. </p>
</div>
</div>
<div type="chapter" n="110">
<div type="section" n="1">
<p rend="indent(2)">Erant cum Achilla eae copiae, ut neque numero
 neque genere hominum neque usu rei militaris 
contemnendae viderentur. </p>
</div>
<div type="section" n="2">
<p>milia enim <hi rend="small-caps">xx</hi> in armis habebat.
 haec constabant ex Gabinianis militibus, qui iam 
in consuetudinem Alexandrinae vitae ac licentiae venerant
 et nomen disciplinamque populi Romani dedidicerant
 uxoresque duxerant, ex quibus plerique liberos 
habebant. </p>
</div>
<div type="section" n="3">
<p>huc accedebant collecti ex praedonibus latronibusque
 Syriae Ciliciaeque provinciae finitimarumque 
regionum. multi praeterea capitis damnati exulesque 
convenerant. </p>
</div>
<div type="section" n="4">
<p>fugitivis omnibus nostris certus erat Alexandriae <pb/> 
 receptus certaque vitae condicio, ut dato nomine 
militum essent numero. quorum siquis a domino prehenderetur,
 consensu militum eripiebatur, qui vim 
suorum, quod in simili culpa versabantur, ipsi pro suo 
periculo defendebant. </p>
</div>
<div type="section" n="5">
<p>hi regum amicos ad mortem deposcere,
 hi bona locupletum diripere, stipendii augendi 
causa regis domum obsidere, regno expellere alios, alios 
arcessere vetere quodam Alexandrini exercitus instituto 
consuerant. </p>
</div>
<div type="section" n="6">
<p>erant praeterea equitum milia duo. inveteraverant
 hi omnes compluribus Alexandriae bellis, Ptolomaeum
 patrem in regnum reduxerant, Bibuli filios 
duos interfecerant, bella cum Aegyptiis gesserant. hinc 
usum rei militaris habebant. </p>
</div>
</div>
<div type="chapter" n="111">
<div type="section" n="1">
<p rend="indent(2)">His copiis fidens Achillas paucitatemque militum
 Caesaris despiciens occupabat Alexandriam praeter
 eam oppidi partem, quam Caesar cum militibus 
tenebat, primo impetu domum eius inrumpere conatus. 
sed Caesar dispositis per vias cohortibus impetum eius 
sustinuit. </p>
</div>
<div type="section" n="2">
<p>eodemque tempore pugnatum est ad portum, 
ac longe maximam ea res adtulit dimicationem. </p>
</div>
<div type="section" n="3">
<p>simul 
enim diductis copiis pluribus viis pugnabatur, et magna 
multitudine navis longas occupare hostes conabantur. 
quarum erant <hi rend="small-caps">l</hi> auxilio missae ad Pompeium proelioque 
in Thessalia facto domum redierant, quadriremes omnes 
et quinqueremes aptae instructaeque omnibus rebus ad 
navigandum, praeter has <hi rend="small-caps">xxii</hi>, quae praesidii causa 
Alexandriae esse consueverant, constratae omnes. </p>
</div>
<div type="section" n="4">
<p>quas 
si occupavissent, classe Caesari erepta portum ac mare <pb/> 
totum in sua potestate haberent, commeatu auxiliisque 
Caesarem prohiberent. </p>
</div>
<div type="section" n="5">
<p>itaque tanta est contentione 
actum, quanta agi debuit, cum illi celerem in ea re 
victoriam, hi salutem suam consistere viderent. </p>
</div>
<div type="section" n="6">
<p>sed rem 
obtinuit Caesar omnesque eas naves et reliquas, quae 
erant in navalibus, incendit, quod tam late tueri parva 
manu non poterat, confestimque ad Pharum navibus 
milites exposuit. </p>
</div>
</div>
<div type="chapter" n="112">
<div type="section" n="1">
<p rend="indent(2)">Pharus est in insula turris magna altitudine, 
mirificis operibus extructa; quae nomen ab insula 
cepit. </p>
</div>
<div type="section" n="2">
<p>haec insula obiecta Alexandriae portum efficit; 
sed a superioribus regibus in longitudinem passuum 
<hi rend="small-caps">dcccc</hi> in mare iactis molibus angusto itinere et ponte 
cum oppido coniungitur. </p>
</div>
<div type="section" n="3">
<p>in hac sunt insula domicilia 
Aegyptiorum et vicus oppidi magnitudine; quaeque 
ubique naves imprudentia aut tempestate paulum suo 
cursu decesserunt, has more praedonum diripere consuerunt.
 </p>
</div>
<div type="section" n="4">
<p>iis autem invitis, a quibus Pharos tenetur, 
non potest esse propter angustias navibus introitus in 
portum. </p>
</div>
<div type="section" n="5">
<p>hoc tum veritus Caesar hostibus in pugna 
occupatis militibusque expositis Pharon prehendit atque
 ibi praesidium posuit. </p>
</div>
<div type="section" n="6">
<p>quibus est rebus effectum, 
ut tuto frumentum auxiliaque navibus ad eum subportari
 possent. dimisit enim circum omnes propinquas
 provincias atque inde auxilia evocavit. </p>
</div>
<div type="section" n="7">
<p>reliquis
 oppidi partibus sic est pugnatum ut aequo 
proelio discederetur et neutri pellerentur—id efficiebant
 angustiae loci—paucisque utrimque interfectis <pb/> 
Caesar loca maxime necessaria conplexus noctu praemuniit.
 </p>
</div>
<div type="section" n="8">
<p>in eo tractu oppidi pars erat regiae exigua, in 
quam ipse habitandi causa initio erat inductus, et 
theatrum coniunctum domui, quod arcis tenebat locum 
aditusque habebat ad portum et ad regia navalia. </p>
</div>
<div type="section" n="9">
<p>has munitiones insequentibus auxit diebus, ut pro 
muro obiectas haberet neu dimicare invitus cogeretur. </p>
</div>
<div type="section" n="10">
<p>interim filia minor Ptolomaei regis vacuam possessionem
 regni sperans ad Achillam sese ex regia traiecit 
unaque bellum administrare coepit. </p>
</div>
<div type="section" n="11">
<p>sed celeriter est 
inter eos de principatu controversia orta, quae res 
apud milites largitiones auxit; magnis enim iacturis 
sibi quisque eorum animos conciliabat. </p>
</div>
<div type="section" n="12">
<p>haec dum apud 
hostes geruntur, Pothinus, [nutricius pueri et procurator
 regni, in parte Caesaris,] cum ad Achillam nuntios
 mitteret hortareturque, ne negotio desisteret neve 
animo deficeret, indicatis deprehensisque internuntiis 
a Caesare est interfectus. haec initia belli Alexandrini 
fuerunt. </p>
</div>
</div>
</div>

    </body>
  </text>
</TEI>
